
PATROLOGIAE TOMUS CXIu.

WALAFRIDI STRABI

TOMUS SECUNDUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM SEU PETIT-MONTROUGE. 1852


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante I.-P Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR.

PATROLOGIAE TOMUS CXIu.


WALAFRIDI STRABI



TOMUS SECUNDUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM SEU PETIT-MONTROUGE. 1852


uolume title page
SAECULUM IX.

WALAFRIDI STRABI

FULDENSIS MONACHI

OPERA OMNIA

EX EDITIONE DUACENSI ET COLLECTIONIBUS MABILLONII, DACHERII, GOLDASTI, ETC. NUNC PRIMUM IN UNUM COADUNATA. ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS SECUNDUS.
uENEUNT 2 uOLUMINA 14 FRANCIS GALLICIS.

EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM SEU PETIT-MONTROUGE. 1852


ELENCHUS OPERUM QUAE IN HOC TOMO CXIu CONTINENTUR.


WALAFRIDUS STRABUS FULDENSIS MONACHUS. 
Sequitur Glossa ordinaria 	Col. 9
Expositio in uiginti primos psalmos. 	751
Epitome Commentariorum Rabani in Leuiticum. 	795
Homilia in initium Euangelii S. Matthei. 	849
Expositio in quatuor Euangelia. 	861
Picture historiarum noui Testamenti. 	915
De ecclesiasticarum rerum exordiis et incrementis. 	919
De subuersione Ierusalem. 	965



WALAFRIDI OPERUM PARS SECUNDA.---HISTORICA.
uita S. Galli abbatis. 	975
uita S. Othmari abbatis Sangallensis. 	1029
uita S. Blaitmaici abbatis. 	1043
uita S. Mamme monachi. 	1047



WALAFRIDI OPERUM PARS TERTIA.---CARMINA.
De uisionibus Wettini. 	1063
De singulis festiuitatibus anni. 	1083
De Natali Domini. 	1085
De Agaunensibus martyribus. 	1085
De Maria uirgine. 	1089
uersus in Aquisgrani palatio editi. 	1089
uersus de rebus diuersis. 	1108
Walafridi Hortulus. 	1119



APPENDIX.
Carmen de S. Michele. 	1130
Epitaphium Geroldi comitis. 	Ibid.
uita metrica S. Leodegarii. 	Ibid.





Main uolume text




WALAFRIDI STRABI FULDENSIS MONACHI OPERUM PRIMAE PARTIS CONTINUATIO.



SEQUITUR GLOSSA ORDINARIA.





PROPHETIA IEREMIAE. *





PROLOGUS HIERONYMI IN IEREMIAM.





PRAEFATIO


Hec interpretatio Hieronymi est. Si quid in ea mouerit, secundum Hebreos codices exploretur. Alia est Septuaginta interpretum Ecclesiis usitata: que, quamuis nonnulla aliter habeat quam in Hebreis codicibus inuenitur, tamen utraque, id est secundum Septuaginta et secundum Hebream, apostolica auctoritate firmata est. Non errore neque reprehensione superiori, sed certo consilio Septuaginta nonnulla aliter dixisse uel contexisse intelliguntur. Quod ideo premonemus, ne quisquam alteram ex altera uelit emendare: quod singulorum in suo genere ueritas obseruanda est.



ARGUMENTUM.


Ieremias Anathotites, qui est uiculus tribus a Hierosolymis distans millibus, apud Thamnas in Aegypto a populo lapidibus obrutus occubuit. Iacet uero in eo loco sepultus, quo dudum Pharao rex habitauerat. Et quoniam postulatione sua defugatis ab eodem loco serpentibus, Aegyptios a tactu aspidum facit esse securos, magna eum ibi religione Aegyptii uenerantur.



CAPUT PRIMUM.

uERS. 1.---uerba Ieremie.  LXX: uerbum Dei, quia uerba Ieremie uerbum Domini est.

uERS. 2.---In diebus, etc. . Mirabilis Dei clementia. Iam captiuitate uicina, et Babylonio exercitu  uallante Ierusalem, nichilominus populum ad penitentiam uocat, mallens seruare conuersos quam perdere delinquentes.

uERS. 5.---Priusquam te. Non quod ante conceptionem fuerit, ut heretici suspicantur; sed quia presciuit eum Dominus futurum, cui facienda iam facta sunt; qui uocat ea que non sunt tanquam ea que sunt.

 uERS. 6.---A, a, a, Domine Deus. Detestatur officium quod pro etate non potest sustinere. Eadem uerecundia, qua Moyses gracilis et tenuis uocis se esse dicit; sed ille quasi magne et robuste etatis corripitur, quasi puero huic uenia datur, qui uerecundia et pudore decoratur.

uERS. 9.---Et misit, etc.  Notandum quod hic manus Dei mittitur, etc., usque ad ut confidentiam accipiat predicandi.

 Quatuor tristibus duo leta succedunt, etc., usque ad et propinare iubetur omnibus nationibus.

uERS. 11.---uirgam uigiliarum.  uirga uigiliarum, etc., usque ad resurrectione Domini floruisse narratur.

uERS. 13.---Et factum est. Gradatim peccantes  corripiuntur; qui noluerunt, percutiente uirga, corrigi uel emendari, mittuntur in ollam succensam, de qua plenius Ezechiel.

Ollam succensam. Hinc Dominus ad Iob dicit, etc., usque ad sed hec uiolenta et praua interpretatio est.

uERS. 14.---Habitatores terre. De quibus in Apocalypsi, etc., usque ad et Petrus: Electis aduenis Ponti, Galatie, Cappadocie, Asie et Bithynie.

uERS. 17.---Tu ergo accinge, etc.  Iob quoque precipitur, etc., usque ad sed ciuitatem totam que super montem posita latere non potest.

uERS. 18.---Et in columnam. De qua Apostolus: Columna et firmamentum ueritatis . Et Petrus et Iacobus et Ioannes qui putabantur esse columne  Ecclesie, et Paulo et Barnabe dederunt dextras communionis.

Regibus Iuda.  Si quando reges Iuda, etc., usque ad in Domino speret ut uincat.



CAPUT II.

uERS. 2.---Adolescentiam.  Plenius hoc in Ezechiele legitur ubi sibi Dominus Ierusalem matrimonio  copulat, et sub persona uxoris, suis iungit amplexibus. Siue ut ardentiorem monstret affectum, puellam eam et desponsatam uocat. Quo enim nondum potiti sumus, ardentius appetimus.

uERS. 3.---Omnes qui deuorant.  Sicut qui primitias deuorant, etc., usque ad primitie debentur sacerdotibus, non hostibus.

uERS. 4.---Isrel.  Utrumque nomen ponitur, Iacob et Isrel, non secundum duas et decem tribus, sed iuxta omnem populum, cum ipse Iacob postea dictus sit Isrel.

uERS. 5.---Quid inuenerunt patres. Offensam dicit Deus a patribus factam, non quod peccata patrum filiis imputentur, sed quia filii habentes similitudinem patrum, et suo et parentum scelere puniuntur. Propter  sanctos patres filiorum miseretur Deus.

uERS. 6.---Neque habitauit homo.  Qui semper ad maiora festinat, etc., usque ad sed certamen et incertus exitus futurorum.

uERS. 7.---Et induxi uos, quasi diceret: Pro labore durissimi itineris, etc., usque ad et hereditatem illius abominabilem facimus.

uERS. 10.---Cethim.  Cethim, uel Italie scilicet, uel occidentalium partium, quia Iudee Cyprus insula, in qua urbs huius nominis uicina est, de qua Zeno princeps Stoicorum.

Et considerate.  Possumus contra eos hoc dicere, qui maiori studio sequuntur uitia quam uirtutes, quibus dicitur: Humanum dico propter infirmitatem carnis uestre; sicut exhibuistis membra uestra  seruire immunditie et iniquitati ad iniquitatem , etc.

uERS. 11.---Populus meus. uelut anthropophormite, qui occasione huius testimonii: Faciamus hominem ad imaginem et similitudinem , immensam et simplicem diuinitatis substantiam lineamentis nostris et humana figuratione compositam pertinaciter contendunt.

uERS. 12.---Obstupescite, celi.  LXX: Obstupuit celum, etc., usque ad et tam celi quam celum eodem dicuntur nomine, ut Thebe, Athene.

uERS. 13.---Me dereliquerunt. Qui preceptum dedi dicens: Ego sum Dominus Deus tuus qui eduxi te de terra Aegypti. Et secundum quod in eodem loco scriptum  est: Non sint tibi dii alieni in conspectu meo, pro quo secutus est demones.

Fontem aque uiue.  Fons perpetuus est et uitales habet aquas. Cisterne et lacus de torrentibus et aquis turbidis complentur impluuiis.

uERS. 15.---Nunquid seruus.  Ex hoc loco Iude in superbiam elati, etc., usque ad Maledictus Chanaam, seruus erit fratribus suis .

Leones. Secundum anagogen, leones intelligimus, etc., usque ad Omnes adulterantes quasi clibanus corda eorum .

uERS. 16.---Usque ad uerticem. Secundum illud: A planta pedis usque ad uerticem, etc., usque ad qui puritatem Ecclesie sua polluunt turpitudine.

 uERS. 19.---Arguet te malitia tua.  Nota quod malitia et preuaricatio, etc., usque ad quia dereliquit Dominum Deum suum.

uERS. 20.---A seculo confregisti.  Potest hoc ad eum dici, etc., usque ad et faciunt diuaricare pedes suos omni transeunti.

uERS. 21.---uineam electam. In Hebreo, soreth, quod genus est uitis optime, de cuius sarculo plantauit Isrel, et miratur quomodo semen uerum et electa uinea in amaritudinem uersa facta sit aliena.

Quomodo ergo conuersa es? Nullus securus sit si plantatio, etc., usque ad si permanserit in eo quod plantata est.

uERS. 22.---Borith.  Ipsum Hebreum. LXX uero herbam fullonum, que in Palestina in humidis et uirentibus nascitur locis, et ad lauandas sordes  eamdem uim habet quam et nitrum.

uERS. 23.---uide uias tuas, id est respice conuallem filiorum Ennon, que Sile fontibus irrigatur, ibi cernes delubrum Baal, quem relicto Deo coluisti.

uERS. 25.---Prohibe pedem tuum. Pascha facturi, etc., usque ad que deberent euangelico pede calcari et conteri.

uERS. 27.---uerterunt. Proiicientes sermones meos retrorsum. Quando enim magister precipit, etc., usque ad sed tumorem animi indicant gestu corporis.

uERS. 28.---Secundum numerum. uel eosdem, uel diuersos, singule ciuitates colebant deos, ut nec in impietate uiderentur habere consensum; sed pugnans contra se superstitio, errorem sequeretur diuersum.

 uERS. 29.---Quid uultis? Prona est ad excusationem sui humana peruersitas: et quod merito sustinet, sibi iniuste uidetur sustinere.

uERS. 30.---Filios uestros. Ut plagis filiorum disceretis, quod austeriori curandi essetis medicamine, et ne forsitan diceretis, peccantes corripere noluisti.

uERS. 31.---uidere uerbum Domini. Moyses uidebat uocem Domini. Et Ioannes apostolus uerbum Dei se uidisse et attrectasse dicit.

uERS. 32.---Nunquid obliuiscetur?  Ornamentum suum perdit qui a Domino recedit, et intelligentiam doctrine, que significatur in pectore: Unde, Ioannes supra pectus Domini in cena recubuit , et sacerdotibus inter cetera seruatur pectusculum  uictimarum.

uERS. 34.---In omnibus. Istis, siue sub omni quercu alia littera; Hebreum enim et quercum et ista significat. In amenis autem locis, umbra et frondibus immolabant.

uERS. 35.---Et dixisti. His utendum est apud eos, etc., usque ad non lugere, sed excusationes pretendere.

Ecce ego iudicio.  Audiat heresis noua ex ueteri, iram Dei esse uel maximam, nolle peccatum humiliter confiteri, sed impudenter iactare iustitiam.

uERS. 36.---Et ab Aegypto. Ut Aegyptiorum impetum, etc., usque ad increpantur ergo quia, relicto Deo, spem in hominibus ponunt.

uERS. 37.---Super caput tuum.  More lugentium,  ut Thamar ab Amnon corrupta cinere caput sparsit, et manus supra posuit, et ita reuersa est in domum suam.



CAPUT III.

uERS. 1.---uulgo dicitur: si dimiserit. Ecce de fornicata et relicta muliere, etc., usque ad quanto contemptus adhuc uocare non dedignatur.

Si dimiserit uir.  Hoc dicere possumus aduersus eos, qui fidem Domini relinquentes et hereticorum erroribus irretiti post multas fornicationes et deceptionem suarum animarum, simulant se reuerti ad pristinam ueritatem, non ut deponant uenena pectoris, sed ut insinuent aliis.

Tu autem fornicata es. Siue: Habuisti pastores multos in offensionem tui, ut Deum scilicet offenderes;  et qui magistri esse debuerant, ut alios ab omni errore prohiberent, auctores impietatis exstiterunt.

Tamen reuertere. Si reuertebaris ad me, dicit Dominus. Arguit impudentiam meretricis, que post adulterium audet reuerti ad uirum.

uERS. 2.---Leua oculos tuos. Iuxta anagogen: His qui hereticos errores deserere se promittunt, precipitur ut leuent oculos in directum. Nisi enim recta uiderint, pristinam prauitatem damnare non possunt.

Quasi latro. Sicut solent latrones ad uesperam, etc., usque ad et descendentibus de Ierusalem in Iericho obsidet uias.

uERS. 3.---Frons mulieris.  Hoc possumus  dicere de hereticis qui in erroribus suis gloriantur. Quia supra dixit: non peccaui, arguit eam ut mulierem procacem que ad nullum declinare erubescit.

uERS. 4.---Dux uirginitatis mee tu es. Nunquid irasceris in perpetuum, etc., usque ad tanto miserior meretrix que non uult recipere sanitatem.

uERS. 6.---Nunquid uidisti que fecerit?  Facit comparationem, etc., usque ad et hoc est quod dicit: Nunquid uidisti que fecerit?

Aduersatrix Isrel.  Sub figura duarum sororum loquitur que de una stirpe Abrahe, Isaac et Iacob, sunt generate. Priorem aduersatricem uocat, que statuit in Dan et in Bethel uitulos aureos.

uERS. 7.---Et uidit.  Aliorum tormenta, aliorum remedia sunt, etc., usque ad et ad zelum  et emulationem Domini collocatum.

uERS. 11.---Iustificauit animam. Iustificata est Sodoma soror tua ex te. Et alibi: Descendit hic iustificatus in domum suam ab illo .

uERS. 12.---Et non auertam faciem. Unde: Auerte faciem tuam , etc., usque ad de quibus uere dicitur: Qui deuorant populum meum sicut escam panis.

uERS. 13.---uerumtamen scito. Quasi dicat, cum misertus fuero tui, non te iustum putes; sed semper memento iniquitatis tue et superbie colla dimitte, ut qui per arrogantiam offendisti, per humilitatem placare Deum possis.

uERS. 14.---Conuertimini.  Iudei putant  hoc completum esse, etc., usque ad Nisi Dominus sabaoth reliquisset nobis semen, sicut Sodoma essemus, et similes Gomorrhe fuissemus .

uERS. 16.---Cumque multiplicati fueritis.  Alii hoc ad finem temporum referunt, etc., usque ad sed spiritualem cibum sectabuntur.

uERS. 17. uocabunt. Qui olim dicebant, Qui sedes super Cherubim, manifestare , etc. Inter duo Cherubim in propitiatorio Domini maiestas apparebat, et loquebatur Moysi et sacerdotibus, sed modo aliter tempore fidei.

uERS. 18.---In diebus illis. Hoc proprie in Christi aduentu completur, cum duodecim tribus simul Euangelio credunt, et terram aquilonis relinquunt et diaboli imperium.

 uERS. 19.---In filios. i In numero filiorum qui de gentibus crediderunt. Quotquot enim receperunt eum, dedit eis potestatem filios Dei fieri .

uERS. 20.---Mulier amatorem.  Semel mista, uidens eum, etc., usque ad contempsit Dominum Saluatorem, in perniciem suam.

uERS. 21.---uox in uiis audita est. Libenter suscipit Dominus penitentem, occurrit filio inopia et squalore confecto, pristinis uestibus induit, gratiam reddit reuertenti, si tamen cum ploratu et ululatu redeat ad patrem.

uERS 22.---Auersiones uestras. Alii conuersiones: quamuis propria uoluntate ad eum conuertamur, nisi tamen ille nos traxerit, et cupiditatem nostram suo presidio corroborauerit, non possumus esse  salui. Intelligimus, et de populo Iudeorum ad eum reuertente, et de hereticis qui Dominum dereliquerunt.

uERS. 25.---Dormiemus. uox Isrel, qui Deum suum non audiuit et heretici penitentis. Pars enim est salutis peccata nosse et confiteri; unde: Dic tu prius iniquitates tuas, ut iustificeris .



CAPUT Iu.

uERS. 1.---Si reuerteris.  Septuaginta: Si conuersus fuerit Isrel, ait Dominus, ad me conuertatur. Alia littera, conuerteris, id est, si salutem desideras, et te peccasse dicis, plene conuertere, id est, quem negasti crede. Si abstuleris. Patet, quia quando mouemur et dicimus: Mei autem pene moti sunt pedes, pene effusi sunt gressus mei .  Non ex imbecillitate nature hoc patimur, sed quia contra Deum offendicula et idola nostra ponimus.

uERS. 2.---Et iurabis, uiuit, etc.  In suggillationem, scilicet mortuorum deorum, per quos iurat omnis idololatra.

Nouate.  Eradicando uepres et sentes, etc., usque ad non potest animus erumnis mundi plenus semen Dei suscipere et fructum facere. Circumcidimini.  uiro Iuda et habitatoribus Ierusalem precipitur, ut deserant occidentem litteram, et sequantur uiuificantem spiritum. Ne forte.  Monet et predicit, ne facere compellatur que in Niniuitis probamus, quibus est predicta sententia, ut imminentem furorem declinarent penitentia.

 uERS. 7.---Ascendit leo.  Si quis fautor est aut auctor peruersorum dogmatum, de eo potest dici, ascendit leo de cubili suo, etc.

Et predo. De quo dicitur, Omnium inimicorum suorum dominabitur . Qui gloriatur dicens: Circumiui terram et perambulaui eam . Quis est enim quem diaboli uenena non tangunt, nisi ille qui ait: uenit enim princeps mundi huius, et in me non habet quidquam?  De loco suo. De abysso, in qua est religandus, in quam ne mittatur exorat.

uERS. 8.---Super hoc. Sine penitentia seuissimam bestiam uitare non possumus, et nisi ad Deum non solum mente, sed etiam corpore conuertamur. Dum enim uastatur Ecclesia, ira Dei est aperta.

 uERS. 9.---Principum.  Qui legem docere debuerunt, et subiectos a leone defendere.

Sacerdotes. Qui putantur esse sapientes: Stultam enim fecit Deus sapientiam huius mundi, quia per illam non cognouerunt Deum. Prophete consternabuntur, etc. Aquila, amentes erunt. Quis enim non insaniat, non perdat cor, cum principes et reges et sacerdotes quondam suos sub leone conspexerit.

uERS. 10.---Et dixi: Heu, heu, heu, Domine Deus. Quia supra dixit, in tempore illo uocabunt Ierusalem solium Domini, etc., et nunc dicit, peribit cor regis, etc., turbatur propheta, et in se putat Deum mentitum, nec intelligit illud longe post, hoc in proximo futurum tempore.

uERS. 11.---uentus urens.  Quando scilicet  peruenerit gladius usque ad animam, etc., usque ad nequaquam populo, sed mihi ueniet, ut meum triticum dissipetur.

uERS. 12.---Spiritus plenus. Quidam hunc locum sic exponunt, ut postquam purgata fuerit area, reliquie salue fiant. Unde scriptum est: Spiritus plenitudinis ueniet mihi; unde euangelista, De plenitudine eius omnes accepimus . Et nunc ego. Aposiopesis, sicut ait uirgilius :

Quos ego; sed motos prestat componere fluctus.
Propheta dicturus prospera, retinet se, et tristibus iunxit tristia.

uERS. 13.---Ecce quasi, etc. uentura cernit ut presentia; et babyloniorum describit exercitum,  cuius curruum rotarumque strepitus tempestati seuissime comparatur, et equorum uelocitas aquilis. Exercitus diaboli, currus scilicet et equites Pharaonis, quod intelligens uir ecclesiasticus dicit, ue nobis quoniam uastati sumus. Credens illi sententie. Cum conuersus ingemueris, saluus eris. ue nobis, quia propheta quasi digito demonstrauit, populus ingemiscit. Et non futura, sed iam facta sentit dicens: ue nobis.

uERS. 14.---Laua a malitia. Respondet propheta imo in propheta Dominus, Laua. Unde: Lauamini, mundi estote , scilicet aqua baptismi, aqua penitentie salutaris.

uERS. 15.---uox enim annuntiantis. Iuxta situm  Iudee loquitur. Tribus enim Dan iuxta Libanum montem et urbem que nunc Paneas dicitur, aquilonem respicit, unde uenturus Nabuchodonosor. De monte. Post tribum enim Dan succedit terra Ephraim per quam uenitur in Ierusalem. Allegorice.  uenit iudicium Domini in terram Domino delinquentem cum omni ubertate supplicii.

uERS. 16.---Custodes. Aduersarios scilicet qui tam diligentes obsideant, et munitionibus urbem claudant, ut magis uinearum agrorumque custodes, quam aduersarios putes. uult Dominus nationes omnes in circumitu suam nosse sententiam, et flagellata Ierusalem cunctos recipere disciplinam.

uERS. 18.---uie tue.  Quidquid mali nobis accidit, etc., usque ad quanto minus in homines  quondam ciuitatis Dei?

uERS. 19.---uentrem meum.  Loquitur hoc Dominus, cum seditionem et discordiam cernit in Ecclesia, et in conuenticulis suis clamare perdicem, et in bella conuerti Dei requiem. Unde sequitur:

uERS. 21.---Usquequo uidebo. uox prophete, et per prophetam Dei, dolentis super contritionem populi sui, cuius uiscera ad instar hominis lacerantur, Saluator in morte Lazari, et super Ierusalem fleuit. Nec dolorem celat silentio, et clangor buccine et strepitus preliorum illius turbat affectum, dum mala malis cumulantur, et uniuersa duarum tribuum terra uastatur.

uERS. 22.---Quia stultus populus.  Quia  principes populi mei non cognouerunt, etc., usque ad quem semper cupiebat uidere? Sapientes sunt, etc.  Sapientes malitiosi, etc., usque ad non sapientia, sed uersutia et calliditas uocatur.

uERS. 23.---Aspexi terram. Propheta cernit in spiritu que uentura sunt, ut audiens populus terreatur et penitentiam agat, ut non sustineat que formidat. Quidquid secundum historiam de Iudea et Ierusalem dicitur, ad Ecclesiam Dei referamus: que cum Deum offenderit, et uitiis et persecutione uastata fuerit, ubi quondam uirtutum cohors et letitia, ibi multitudo peccatorum et meror uersetur.

uERS. 27.---Hec enim dicit.  Mista est Domini clementia ire: terra deseritur, sed non consumitur, ut remaneant qui intelligant clementiam  eius.

uERS. 28.---Cogitaui et non penituit me, etc. Ut predictam auferrem sententiam, et ira seuientis non perueniret ad finem; minatus est Dominus per Ionam, sed impendentem gladium lacrymarum et gemituum magnitudo superauit.

uERS. 29.---A uoce equitis. Describit furentium exercitum a cuius timore populus ciuitatem reliquit, et ardua conscendit: sed tamen iram Dei declinare non potuit. Hoc totum ad Ecclesiam potest referri, cum Deum offenderit, et aduersariis tempore persecutionis, uel uitiis atque peccatis tradita fuerit.

uERS. 30.---Tu autem uastata.  Hoc idem dicendum contra eos, qui coniugales affectus, et  uere fidei pudicitiam perdiderunt. Cum uestieris. Hec enim et tuis amatoribus preparas, et lectus angustus utrumque capere non potest. Nec Deus ornamenta suscipit, quibus ante amatoribus tuis placuisti.

uERS. 31.---uocem enim quasi, etc.  Duo exempla posita sunt, et parturientis et lugentis, ut quidquid mulier patitur, uel in fetu, uel in morte filiorum, Ierusalem patiatur in populis.



CAPUT u.

uERS. 1.---Circuite uias.  Grandis amor iustitie ut non iuxta interrogationem Abrahe, et responsionem Dei, quod pro decem uiris iustis liberet Deus ciuitatem, iamiamque perituram; sed si unum  inuenerit, qui faciat iudicium, et querat fidem.

uERS. 3.---Domine, oculi tui.  Damnantur opera Iudeorum  per fidem Christianorum, per quam gratia salui facti sumus. Percussisti eos.  Omnis diuina percussio, etc., usque ad et est unum flagellum quod temporaliter incipit, et eternis consummatur suppliciis.

Et non doluerunt. Inferuntur supplicia ut corrigantur uitia, sed non emendatur Ierusalem nec per tormenta.

uERS. 4.---Forsitan pauperes sunt.  Sicut illud, Mittam filium meum, forsitan ipsum uerebuntur . Utitur Deus sermone dubitantis, ut ex ambiguitate sententie et uerborum suspensione  liberum hominis monstretur arbitrium.

uERS. 5.---Ecce magis, etc. Iuxta tropologiam. Qui magni putantur in Ecclesia, quia soluunt iugum et rumpunt uincula, traduntur in ignominias passionum, ut faciant que non conueniunt. uincula.  Preceptorum Dei, non Phariseorum, de quibus dicitur: Dirumpamus uincula eorum et proiiciamus a nobis iugum ipsorum .

uERS. 6.---Pardus uigilans. Alexandri impetum significat, qui subditis sibi uariis gentibus, quasi uariatus pardus contra Medos Persasque arma corripuit. Quia uero non de futuro, sed de preterito, uel iamiamque de futuris historiam texit, ideo de Romano tacet imperio.

 uERS. 7.---Saturaui eos.  Audiat hoc qui acceptis diuitiis luxurie seruiunt.

uERS. 8.---Equi amatores.  Equis, cum non uident iumentum, etc., usque ad Assimilatus est iumentis insipientibus et similis factus est illis .

uERS. 10.---Et dissipate.  Audiat Ecclesia quam cito muri, etc., usque ad propter clementiam iudicis, non propter meritum peccantium.

uERS. 12.---Negauerunt Dominum, etc.  Audiat hoc Ecclesia negligens: et prouidentiam Dei refutans, quod et gladium et famem sustineat, nisi uentura crediderit que dicuntur.

uERS. 14.---Ecce ego do, etc.  Ut increduli  sermone tuo crementur, etc., usque ad si supra fundamentum Christi edificauerimus.

uERS. 15.---Ignorabis linguam, etc.  In Hebreo: Non intelliges quid loquatur. Est enim malorum solatium, si habeas hostes, quos rogare ualeas, qui intelligant preces tuas.

uERS. 17.---Et comedet segetes, etc. uastitatem terre describit, interfectionem multorum, abactionem pecorum, subuersionem urbium et murorum, quod gladio hostili cuncta capiantur.

uERS. 18.---uerumtamen, etc.  Reliquie scilicet salue fient, uel eorum qui in Babylonem ducti sunt, uel relicti ad culturam terre Iudee; uel eorum qui post persecutionis ardorem, uel fuga, uel confessione fidem Deo seruauerunt.

 uERS. 19.---Quod si dixeritis.  Tropologice. Potest hoc super hereticis accipi, etc., usque ad habitate, imo seruite his quorum deos colitis.

uERS. 21.---Audi, popule stulte. Proprie ad Iudam loquitur et ad domum Iacob. Isrel enim multo iam tempore exsulabat in Assyriis. Qui non habes cor. Dat intelligi quod absque precepto naturaliter debemus intelligere que recta sunt. Qui habentes, etc. Cui simile: oculos habent, et non uidebunt, etc., Similes illis fiant qui faciunt ea, et omnes qui confidunt in eis .

uERS. 25.---Iniquitates uestre, etc.  Si quando mare transcendat terminos, etc., usque ad in quibus operariis uinee unum eterne premium promittitur.

 uERS. 27.---Sicut decipula. Dum inuicem se uenantur ad mortem, et aliorum damnis atque dispendiis domos suas complent, secundum illam philosophorum sententiam, Omnis diues, aut iniquus, aut heres iniqui. Atque utinam hec tantum ab eis fiant qui foris sunt, et non a nobis, et uenientium ad nos, non manus contemplentur, sed ora.

uERS. 28.---Incrassati sunt, etc. Cui simile: Incrassatus, impinguatus, dilatatus, dereliquit Deum factorem suum . Et: Incrassatus est dilectus et recalcitrauit . Et impinguati, etc. In diuinis confisi: quasi dicat: Anima, multa bona habes posita in annos plurimos: requiesce, comede et bibe .



CAPUT uI.

 uERS. 1.---Confortamini, etc.  Quia iamiamque ab aquilone Nabuchodonosor uenturus est, etc., usque ad inter hos alius uicus est qui lingua Syra et Hebrea Betacaren nominatur in monte positus.

uERS. 2.---Speciose. Describitur pulchritudo Ierusalem, que est ipsa Sion ut aliud totam urbem, aliud arcem urbis sonet. Sion enim arx, id est specula, interpretatur et speciose mulieri comparatur.

uERS. 3.---Pastores.  Satis eleganter ponitur hic uerbum, etc., usque ad quorum alii manifestant ad polluendum scortum, alii ad urbis excidium.

 uERS. 4.---ue nobis, etc.  Illis dicentibus: Surgite et ascendamus, isti respondent: ue nobis, etc. Et est hic sensus: Si per diem hoc patimur, quid per noctem patiemur?

uERS. 5.---Surgite. Qui dixerunt, consurgite et ascendite, etc., sese illis uerbis prouocant ad bellum: Surgite et ascendamus in nocte, ut sciant aduersarii non temporis esse uictoriam, sed uirtutum.

uERS. 7.---Sicut frigidam. Sine calore fidei: Ecclesia, spiritu feruentes: mali autem, frigida; unde: Refrigescet caritas multorum . Et illud: Assimilabor descendentibus in lacum . Semel sufficiat dixisse lacum, non stagnum sonare, secundum Grecos, sed cisternam, que Syro et Hebreo  sermone Gab dicitur.

uERS. 8.---Erudire.  Per hoc discimus, quod flagellet Deus, etc., usque ad per omnem dolorem et flagellum erudieris, Ierusalem.

uERS. 9.---Usque ad racemum.  Quasi cum uastata fuerit Ierusalem, etc., usque ad quasi in cartallum uel in torcular.

uERS. 10.---Incircumcise aures, etc. Notandum quod circumcisio in Scripturis dicitur tribus modis: in preputio, in corde, in auribus, unde: Qui habet aures audiendi audiat .

uERS. 11.---Idcirco furore.  Quasi dicat: uenientem iram Dei prospicio, et furore eius et iracundia plenus sum, et ultra sustinere non possum:  nec pro peccatoribus audeo deprecari Deum.

uERS. 12.---Extendam.  Septuaginta: Eleuabo: utrumque autem percutientis habitus est; unde: Et adhuc manus extenta siue, excelsa .

uERS. 14.---Et curabant contritionem.  Quasi dicat: Cum tanta facerent mala, etc., usque ad magis illos supplicio et Dei iracundie preparantes.

uERS. 15.---Confusi sunt.  Expressius hoc legendum est, etc., usque ad quin potius peccatum auxere contemptu.

Nescierunt. Noluerunt; sed nimio contemptu et uitio uiolenti mali nec intelligere quidem potuerunt. Grandis impietas, non solum non cauere, sed nec intelligere uelle peccata, et nullam habere distantiam  bonorum malorumque operum.

uERS. 16.---State super uias. Legamus Euangelicam parabolam, in qua negotiator bonus omnes uendidit margaritas, ut unam emat pretiosam: ut scilicet per patriarchas et prophetas ueniamus ad eum qui dicit: Ego sum uia, ueritas et uita , unde, State super uias, etc.

uERS. 17.---uocem tube.  uocem tube, mandata Euangelii uel doctrinam apostolorum: unde, In montem excelsum ascende tu qui euangelizas Sion, exalta sicut tuba uocem tuam, qui annuntias Ierusalem.

uERS. 20.---Ut quid mihi thus.  Quasi dicat: Frustra mihi ad unguenta conficienda, etc., usque  ad cum Scriptura dicat, Redemptio anime uiri proprie diuitie eius .

uERS. 21.---Patres et filii.  Filii patrum sequuntur blasphemias, quotidie illam imprecationem suscipientes: Sanguis eius super nos et super filios nostros .

uERS. 22.---Ecce populus, etc. Proprie hoc dicitur de Babyloniis, qui uenturi sunt contra Ierusalem. Et omnis armature ordo describitur, et preliantium impetus, ut terrore commoti agant penitentiam et Deum clementissimum placent.

uERS. 23.---uox eius quasi, etc. Allegorice.  Possumus hoc testimonio abuti, etc., usque ad et quasi uehementissimi maris fluctus, ita opprimunt resistentes.

 uERS. 25.---Nolite exire,  Euangelium quoque docet, etc., usque ad sed firmissime se tueantur munitionibus.

uERS. 27.---Et probabis.  Quasi dicat: Ut cum probaueris et scieris uiam, etc., usque ad qui sicut aspides surde obturant aures suas, ne audiant uocem incantantium.

Omnes isti. . Principes sunt a Domino recedentes et inobedientes, etc., usque ad qui ab Ecclesie unitate discordat, proximum non amat.



CAPUT uII.

uERS. 2.---Sta in porta domus Domini, etc.,  Per quam multitudo populi ad rogandum Dominum ingreditur, etc., usque ad et per occasionem  et celebritatem loci audire coguntur uerbum Domini.

uERS. 4.---Templum Domini.  Potest hoc conuenire illis uirginibus, etc., usque ad in quo fides uera, conuersatio sancta et omnium uirtutum chorus.

uERS. 8.---Ecce uos confiditis in uobis.  Frustra eos in templo habere fiduciam hec peccata demonstrant, etc., usque ad et in tantam prorumpunt amentiam, ut liberatos se iactent, quia a cultu Dei recesserunt.

uERS. 11.---Spelunca latronum, etc.  De hoc loco sumptum puto quod dicitur in Euangelio, etc., usque ad oculi mei contemplati sunt quod uos putatis occultum.

 uERS. 12.---Ite ad locum meum in Silo, etc.  Ubi scilicet fuit primum tabernaculum meum, etc., usque ad Cum uenerit Filius hominis putas inueniet fidem super terram .

uERS. 13.---Ad uos mane consurgens, etc.  Non quod ei tempus absque diluculo sit, etc., usque ad filii lucis dicuntur et non noctis neque tenebrarum, nec dormientes, qui scilicet mandata Dei conseruant.

uERS. 14.---Sicut feci Silo. Abieci Silo, abiecturus et templum: abieci decem tribus, abiecturus et duas tribus. Quidquid illi populo minatur, timeamus et nobis, ne similia faciamus.

uERS. 16.---Tu ergo noli, etc.  Ne uideatur  propheta rogans non impetrare quod postulat, precipit Dominus, etc., usque ad hec impenitentia, hec blasphemia, uel uerbum in Spiritum sanctum remissionem non habet in eternum.

uERS. 17.---Nonne uides. Ne putemus crudelem Deum: qui nec rogari patiatur, causam reddit quare non audiat, Nonne uides?

uERS. 20.---Conflatur.  Quasi dicat: Quod diu facere nolui, uestrorum peccatorum multitudine facere compellor super uiros et super iumenta. Cum irascitur Deus, etiam homines, et que sunt hominis, similem seueritatem sentiunt.

uERS. 22.---Quia non sum locutus.  Manifeste ostendit, quia primum decalogum dederit, etc., usque ad necessaria ergo fuit gratia euangelica, que  eos non merito suo, sed Dei misericordia conseruaret.

uERS. 27.---Et loqueris ad eos.  Ne dubitetis indurare ceruices, etc., usque ad nunc saltem loquere eis uerbis meis.

uERS. 28.---Hec est gens. Hoc in tempore prophetarum factum est, et in umbra precessit. In Christo plene completum est, cuius disciplinam noluerunt audire, unde eleganter infertur: Periit fides et ablata est. Que proprie Christianorum est.

uERS. 29.---Tonde capillum. Apud ueteres consuetudo fuit lugentium tondere cesariem, nunc e contra comam dimittere luctus indicium est.

uERS. 31.---Excelsa Tophet.  Tophet Hebraice, latitudo Latine, qui locus est, etc., usque ad  neque enim si canis aut asinus aut immundum quod tibet animal primum occurrisset domino, offerre debuisset.

uERS. 32.---Ecce dies uenient.  Quando recessit a fidelitate Domini sui, tunc incepit obsidio. Sed cum rex Aegypti ueniret et liberaret Ierusalem, Nabuchodonosor illum fugauit. Postea Nabuzardan obsedit eam, et cepit, et duxit Sedeciam in Antiochiam, et ibi orbatus.

uERS. 34.---Et quiescere faciam. Cum locus idololatrie uersus fuerit in sepulcra, ut ubi Deum offenderant, ibi cadauera eorum inhumata iacerent.



CAPUT uIII.

uERS. 1.---In tempore illo, etc.  Omnia  que prophetalis sermo describit, etc., uque ad aurum et argentum que in sepulcris more antiquo ponebantur.

uERS. 4.---Et dices. Post tanta mala ad penitentiam prouocat eos qui remanserunt. Siue, priusquam ueniant, que minatus est, hortatur ad conuersionem, et penitentie locum indicat. Auersus est, siue auertit. Quasi dicat: Conuersus potest ire Dei precibus resistere et auertere.

uERS. 5.---Quare ergo, etc.  Quanto eos ad penitentiam prouocaui, tanto magis recesserunt, non tam studio peccandi, quam me superandi.

uERS. 6.---Nemo quod bonum, etc.  Omne g enus hominum pronum est ad malum . In  tempore Saluatoris, omnes declinauerunt, simul inutiles facti sunt, non est qui faciat bonum . Unde ipse: Saluum me fac, Domine, quoniam defecit sanctus . Ubi sunt ergo qui dicunt in nostra positum potestate omni peccato carere?

uERS. 7.---Miluus in celo.  Quasi dicat: Etiam aues sua norunt tempora, ut sciant quando ad calida festinantes loca rigorem hyemis declinare debeant, et ueris principio ad solitas redire regiones.

uERS. 10.---Propterea dabo.  Receperunt mercedem suam, et qui uerbum Domini abiecerunt, ipsi abiecti sunt.

uERS. 11.---Et sanabant contritionem.  Quasi dicat: Boni medici aliena uulnera uerbis sanare cupiebant, etc., usque ad et ignominiam eorum qui decipiunt  dicentes, pax, pax, etc.

uERS. 12.---Idcirco cadent.  Ut quorum dignitas excellebat, etiam ruine populi misceantur, quia scilicet a minimo usque ad maximum omnes auaritie student .

uERS. 13.---Non est uua, etc. Quasi dicat: Cum tempora pretereant, et estati succedat autumnus, et hyeme arborum cadant folia: de longe cuncta uidebitis nec ex eis cibum capietis.

uERS. 14.---Quare sedemus. uox populi inducitur respondentis, et uitia sua confitentis, et sese mutuo cohortantis. Conuenite et ingrediamur ciuitatem munitam. uel unam ciuitatem Ierusalem: iam enim alie capte fuerant.

uERS. 16.---A Dan auditus est. Ubi Iordanis fluuius  oritur: Nabuchodonosor describitur a Dan ueniens per Phenicem cum exercitu suo.

uERS. 17.---Mittam uobis serpentes.  Ut insanabiliter percutiant uos, etc., usque ad qui eloquia Domini contemnunt traduntur aduersariis potestatibus.

uERS. 18.---Dolor meus.  Ex persona Domini hec legenda, euersionem Ierusalem plangentis, et eius miseriam non ferentis.

uERS. 19.---Et ecce uox. Describit fletum et ululatum urbis ingressis hostibus. Hostes uenientes de terra longinqua clamant contra ciuitatem uel ciues contra hostes.

uERS. 20.---Transiit messis. uerba populi in Ierusalem longa obsidione conclusi, quia mutata sunt  tempora, anni circulus reuolutus. Spes autem nostra irrita.

uERS. 21.---Super contritione. Domini responsio, qui in afflictione Ierusalem uidetur afflictus.



CAPUT IX.

uERS. 1.---Quis dabit.  Rex Ierusalem obsessa ciuitate ab hostibus, etc., usque ad hoc autem tam ex persona Domini, quam ex persona prophete intelligi potest.

uERS. 2.---Quis dabit me, etc. Quasi dicat: Melius est habitare in solitudine, quam inter tanta scelera hominum commorari. Unde in Euangelio: Usquequo sustinebo uos?  Et alibi: Oui  intelligit sedebit, quoniam tempus pessimum est .

uERS. 3.---Quia de malo, etc.  De malo in malum transeunt peccatores, etc., usque ad et lingua armantium in blasphemiam.

uERS. 4.---Unusquisque, etc.  Callidus hostis cum a bonorum cordibus expelli se conspicit, eos qui ab illis ualde diliguntur exquirit, et per eorum uerba blandiens loquitur, qui plus ceteris amantur, ut dum uis amoris cor perforat, facile persuasionis gladius ad intime rectitudinis intima irrumpat. A proximo suo.  Quia et inimici hominis domestici eius . Fratrum quoque gratia rara. Et tradet pater filium, et filius patrem. Et duo in tres, et tres in duo diuidentur .

 uERS. 5.---Ut inique agerent laborauerunt.  Ac si aperte diceretur: Qui amici esse ueritatis sine labore potuerunt, ut peccent, laborant: cumque uiuere simpliciter renuunt, laboribus exigunt ut moriantur.

uERS. 7.---Et probabo eos.  In fornace tribulationis. uasa figuli probat fornax : ut quidquid in nobis adulterine materie est, excoquatur. Argentum enim Domini igne examinatum, probatum terre, purgatum septuplum .

uERS. 9.---Nunquid super his  Sepe uersiculum istum repetit, ut malis eorum enumeratis inferat se iuste facere quod facit.

uERS. 10.---Super montes.  Tropologice. Super  montes fletus assumitur, etc., usque ad qui possunt in sublime ascendere usque ad simplices, recesserunt a Deo.

uERS. 11.---Et dabo iehsualem.  Cum ecclesiastici doctores deficiunt, etc., usque ad et qui dicit, Inhabitabo et inambulabo in eis .

uERS. 14.---Cordis sui. Non in corde nostro, sed in Domino confidendum est. Prauum est cor hominis, de quo exeunt praue cogitationes.

uERS. 15.---Idcirco hec dicit Dominus. Potest de uicino tempore prophetari, quo capti sunt a Chaldeis: et proprie de hoc, quo in omnibus gentibus sunt dispersi et toto orbe diuisi.

uERS. 16.---Gladium.  uel materialem uel spiritualem, quo diuiduntur, ne in malum consentiant,  sed in eo, quod mali sunt, dispereant.

uERS. 17.---Et uocate. uocate lamentatrices propter futuram captiuitatem, etc., usque ad uoce modulata populum transfundant in lacrymas.

uERS. 18.---Oculi nostri. Propterea: uel ipse Deus adiungit se compatientis affectui, ut quod populus sustinet, sustinere et sentire ipse dicatur.

uERS. 19.---Quomodo uastati. Dicant hoc in persecutione credentium turbe, que idcirco uastate sunt atque confuse, quia dereliquerunt legem Domini, et deseruerunt tabernacula sua.

uERS. 20.---Audite ergo. Superius dixit: uocate lamentatrices, etc. Nunc quasi presentes alloquitur, in suggillationem sacerdotum, atque doctorum, et  uirorum omnium: ut illis a doctrina cessantibus, mulieres audiant uerbum Domini.

uERS. 21.---Quia ascendit. Quia tanta erit fortitudo, et uelocitas hostium, ut non exspectent ostium, sed per fenestras, et tecta conscendant.

uERS. 22.---Loquere: Hec dicit, etc.  uerbum Hebraicum quod tribus litteris scribitur, etc., usque ad ut non sit qui sepeliat corruentes.

uERS. 24.---Qui facio misericordiam.  Etsi quedam uideantur iniusta, omnia tamen, etc., usque ad Qui gloriatur, in Domino glorietur .

uERS. 25.---Ecce dies uenient.  Multe gentium, et maxime Iudee et Palestine confines, etc., usque ad circumcisio enim non prodest, nisi legem obserues.



CAPUT X.


uERS. 1.---Audite uerbum, etc.  Proprie aduersus eos loquitur, etc., usque ad et ex causis celestium moderentur terrena.

uERS. 3.---Lignum.  Quod de idolis diximus, etc., usque ad propria est et eorum qui ignorant Deum.

uERS. 4.---Argento et auro.  Ut fulgore materie simplices occupet et decipiat. Hic error usque ad nos peruenit, ut religionem in diuitiis arbitremur.

uERS. 5.---Nolite ergo timere. Solent plerique gentium demones colere ne officiant, et alios exorare, ut proficiant: unde uirgilius, Aeneid. III:

Nigram hiemi pecudem, zephyris felicibus albam.

uERS. 6.---Non est similis tui. Non est similis tui  Domine, deorum, scilicet qui ab hereticis finguntur.

uERS. 7.---Tuum est enim.  Quamuis heretici iuxta sapientiam mundi, etc., usque ad Perdam sapientiam sapientium, et prudentiam prudentium reprobabo .

uERS. 8.---Inuolutum.  Aliter non decipit; falsitas inuoluitur, ueritas, etc., usque ad dum celi sibi colorem ostendunt, et celestia promittunt.

uERS. 11, 12.---Celos et terram. Que cooperatores Christi, qui dii uocantur et domini, per doctrinam ecclesiasticam partim fecerunt.

Qui facit.  Dominus qui facit terram in fortitudine, etc. Tres quodammodo uirtutes Dei assumens propheta, etc., usque ad si uero celestia, thesaurizatorem suum ad propinquam  sibi regionem subuehunt.

uERS. 13.---Nebulas.  Que nouerunt scilicet quibus pluuias suspendant et quibus impendant: Moyses quasi nubes loquebatur, qui dicebat, Exspectet terra, ut pluuiam uerba mea . Et Isaias: Audi, celum, et auribus percipe, terra, quia Dominus locutus est . Ab extremitatibus. Qui uult in uobis primus esse, sit omnium nouissimus. Aliter enim nemo fit nubes.

Fulgura in pluuias.  Fertur quod fulgura ex nubium uel imbrium collisione generantur, etc., usque ad Ieremias quoque et Baruch sibi colloquentes rutilantia fulgura mittunt.

Et educit uentum de thesauris.  uenti qui terras  perflant in thesauris Dei non sunt, etc., usque ad inde oritur ut alius sit sapiens, alius fidelis et huiusmodi.

uERS. 14.---Stultus.  Stultus comparatione Dei, etc., usque ad omnia enim contraria assumpsit Deus, ut contraria dissoluat.

Falsum est.  Quod ordine suo fingit. Falsum est enim quod conflauit, sicut stultus est omnis homo a scientia, stultum etiam est quod facit.

Non est spiritus.  Notandum quod in hoc capite uentus et spiritus uno nomine apud Hebreos appellantur ruah.

uERS. 15.---uana sunt. Aut enim rustica sunt, ut lignum, aut pulchro sermone tinnientia, ut argentum; aut de proprio sensu simulata mentiuntur, ut  aurum. In tempore uisitationis. Ad tempus ualet heresis, ut qui probati sunt manifesti fiant . Cum autem uisitatio Dei uenerit, et oculus eius cuncta respexerit, omnia conticescent.

uERS. 17.---Congrega.  Precipitur Ierusalem ut quidquid substantie foris habet, in urbem munitissimam congreget, et longe obsidioni preparet alimenta. Non enim Deus, sicut prius, longe post futura minatus, sed statim futura.

uERS. 19.---ue mihi, etc.  Conqueritur Ierusalem quod uehementer afflicta sit et plaga insanabili.

uERS. 20.---Tabernaculum.  Plangit Ierusalem tam facilem factam subuersionem suam, etc., usque ad magna pars eorum interfecta atque deleta  est.

uERS. 21.---Grex.  Septuaginta: pecora. Quod iuxta historiam stare non potest: in tam longa enim obsidione pecora non durassent.

uERS. 22.---uox auditionis.  Hec omnia que preteritus et presens sermo describit, etc., usque ad qui stulte egerunt, et Dominum non quesierunt.

Draconum. uel Struthionum. Symmachus, Syrenarum, ut pro hominibus habitent scilicet dracones, et omnia uenenata: uel struthiones, que solitudini familiares in desertis nascuntur et nutriuntur. Aut Syrenes, scilicet quedam monstra et demonum phantasmata.

uERS. 23.---Scio, etc. Erubescant, qui aiunt unumquemque suo regi arbitrio. Non est enim hominis  uia eius, etc.; unde Dauid: A Domino gressus hominis dirigetur .

uERS. 24.---In iudicio, et non in furore. . Quasi, que patimur, iusta sunt, etc., usque ad gentes autem, que non cognouerunt te, non iudicium, sed indignationem merentur.



CAPUT XI.

uERS. 1.---uerbum.  Quod scilicet in principio apud Deum, etc., usque ad et discipulis ait: uobiscum sum usque ad consummationem seculi .

uerbum quod factum est.  Non est positum in titulo, quo tempore, etc., usque ad ad uiros Iuda et Ierusalem sermo dirigitur.

 uERS. 2.---Audite, etc., uiros Iuda, etc. Alleg. Christianos scilicet, Christus enim de Iuda ortus est. De quo uere dicitur: Iuda, te laudabunt fratres tui: manus tue super dorsum inimicorum tuorum , etc. Ierusalem. Ecclesie, que est ciuitas regis magni, et uisio pacis. Pax enim in ea multiplicatur et cernitur.

uERS. 3.---Maledictus.  Iudei enim maledicti sunt, qui non audierunt testamentum Dei, quando eduxit eos de terra Aegypti. Nos autem qui in Christo credimus, testamento eius obedimus quod per Moysen traditur: et nobis hoc dicitur ne maledicti simus.

uERS. 4.---Eduxi eos.  Nos quoque eduxit Deus de Aegypto et fornace ferrea, etc.,  usque ad in lege obedientia mandatorum, hic similitudo Dei.

Et eritis. Non est Deus omnium, sed eorum tantum quibus se largitur; unde: Ego sum Dominus Deus tuus sanctus Isrel . Et alibi quoque inquit, Ero Deus eorum  Et, Ego sum Deus Abraham, Deus Isaac et Deus Iacob. Quod exponens Saluator ait: Deus autem non est mortuorum, sed uiuorum . Mortuus est, scilicet peccator.

uERS. 5.---Lacte et melle.  Melle et lacte rerum omnium abundantiam significat, etc., usque ad uel, fiat, Domine, id est, semper maneat quod dedisti.

uERS. 7.---Quia contestans, etc. Usque, ut facerent  hec, in Septuaginta non habentur. Quod sequitur: Et non fecerunt, ab ipsis: in fine superioris capituli positum est. Audite uerba pacti huius, etc.

uERS. 9.---Inuenta est coniuratio.  Inuenta est colligatio in uiris Iuda, etc. Si peccauerimus, etc., usque ad et efficieris filius Dei in Christo Iesu.

uERS. 11.---Clamabunt. In necessitatibus, et non exaudiam, quia me audire noluerunt. Quod et Saul passus est, etc., usque ad quod nunc dicitur ad Iudam et Ierusalem pertinet quibus instat captiuitas.

uERS. 13.---Secundum numerum.  In libro Regum et Paralipomenorum inuenimus Iudam et Ieremiam multo peiora, etc., usque ad tot in confusionem suam aras haberent, quibus idolis immolarent.

uERS. 14.---Tu ergo.  Precipitur prophete,  ne pro eis oret in quos, etc., usque ad ex his discimus, frustra pro aliquo rogari, qui non meretur accipere.

uERS. 15.---Quid est, etc.  Dicamus hoc principibus ecclesiarum et diuitibus, cum aliena rapiant et malitias cordis sui non auferant, putant se Dei mereri clementiam. Nunquid carnes sancte. At nunc publice offerentium nomina recitantur, et redemptio peccatorum in laudem mutatur: nec euangelice uidue memoria celebratur, que plus omnibus in gazophylacium misit.

uERS. 16.---Ad uocem loquele.  Quasi dicat: Exaltatus per superbiam, non humiliter creatorem et dominatorem tuum intellexisti, sed contra  Dominum granditer locutus, igne eius succensus redigeris in nichilum.

uERS. 17.---Et Dominus. Quasi: Oliuam uberem, pulchram, fructiferam uocauit te dominus tuus atque plantauit: sed propter uocem loquele grandis flamma eius descendit in te.

uERS. 18.---Tu autem.  Iudei et nostri iudaizantes ad personam Ieremie hoc referunt, etc., usque ad nisi forte dicant populum cogitasse, et non fecisse?  Tu autem, Domine, etc. uel notum fac mihi, Domine, et cognoscam . Iuxta Psalmistam, Dominus docet hominem scientiam . Unde: Nolite uocari magistri super terram, unus quippe est magister uester qui in celis est , qui, scilicet erudit homines, etc., usque ad  cum autem uenit lignum Iesu Christi, et sermo Saluatoris in eam descendit, dulcoratur.

uERS. 20.---Tibi enim.  Quia non merito meo, sed eorum scelere crucifigor. uenit princeps mundi huius, et in me non habet quidquam .

uERS. 22.---Propterea hec dicit Dominus. uidetur hoc superiori sententie contrarium, in qua, etc., usque ad et quod in presenti in Ieremia completur, hoc in futurum de Domino prophetatur.



CAPUT XII.

uERS. 1.---Iustus quidem, etc.  Contra omnes inique agentes disputatio est, sicut in illo Psalmista: Quam bonus Isrel Deus his qui recti sunt , etc. Sed precipue contra hereticos.

 uERS. 3.---Et tu, Domine.  Ac si dicat: Non est scandalum, si impii uel heretici pro tempore florent, etc., usque ad cum fuerint, scilicet, ecclesiastico iugulati mucrone.

uERS. 5.---Si cum pedibus. Quasi dicat: Si captiuitas uicinarum gentium te fatigauit, Moabitarum scilicet, Philisthiim, Ammonitarum, Idumeorum, qui propter difficultatem locorum non tam pugne quam latrocinio apti sunt. Quomodo. Id est, quid facies, cum ad captiuitatem in Chaldeam ueneris? Chaldei enim et Perse equis gaudent.

uERS. 6.---Nam et fratres, etc.  Potest hoc de Christo intelligi, contra quem fratres clamauerunt: Crucifige eum: Non habemus regem nisi Cesarem .

 uERS. 7.---Reliqui domum. Unde, Relinquetur uobis domus uestra deserta : Et: Surgite, eamus hinc .

uERS. 8.---Hereditas mea, etc.  Non est mirandum si tunc truci bellue comparata sit hereditas, cum usque hodie sint leones in sylua anathematizantes Christum, et blasphemantes et fidelibus insidiantes.

uERS. 9.---Nunquid auis discolor? Septuaginta: Nunquid spelunca hiene hereditas mea mihi?  Hiena nocturna bestia mortuorum deuorat cadauera, et de sepulcris effodit corpora et cunctis uescitur sordibus, cuius immunditie Isrel comparatur.

 uERS. 10.---Pastores multi, etc.  Audiant hec, qui principes uolunt esse, etc., usque ad qui populum Dei dissipauerunt.

uERS. 11.---Desolatione.  Quoniam Iudei compleuerunt mensuram patrum suorum et addiderunt ad prophetarum occisionem, etiam Saluatoris, etc, usque ad Seminamus non in carne, sed in spiritu, ut non metamus corruptionem de carne, sed de spiritu uitam eternam .

uERS. 12.---Non est pax, etc.  Caro pacem Dei in se recipere non potest. Sapientia enim carnis inimica est Deo, et qui in carne sunt, Deo placere non possunt .

uERS. 13.---Seminauerunt. Hoc quoque ecclesiasticis dicitur, etc., usque ad et: Cui plus committitur,  plus ab eo exigitur .

A fructibus. Septuaginta. A gloriatione uestra.  uestibus, scilicet, pretiosis, domibus exornatis, possessionibus multis, seculari sapientia: Qui autem gloriatur, in Domino glorietur . Et, in cruce Domini nostri Iesu Christi . Et, in infirmitatibus suis ut inhabitet in eo uirtus Christi .

uERS. 14.---uicinos.  Ad litteram, Idumeos, Philistiim, Moab, et Ammon. Allegorice. Hereticos qui Christiani dicuntur, et magis terre sancte fiunt affines quam habitatores.



CAPUT XIII.

uERS. 1.---Hec dicit Dominus.  uir sanctus  lumbare Dei dicitur, qui de limo terre assumptus est, etc., usque ad multitudine innumerabilium gentium quodammodo absorptus et nichil reputatus.

uERS. 5.---Et abscondi, etc.  Iudei indigni exstiterunt Deo, et proiecti sunt ab eo, etc., usque ad si non adherens Domino, uno spiritu fuerit in Christo.

uERS. 7.---Et tuh lumbare.  In captiuitate. Significat autem quod propheta, etc., usque ad ideo eterna perditione contabescit.

uERS. 12.---Omnis laguncula.  Hec est ebrietas, qua obliuiscimur preceptorum Dei, et uitiis atque peccatis, etc., usque ad Miser ego homo, quis me liberabit de corpore mortis huius? 

uERS. 14.---Et dispergam.  Rationabili ira,  ut reducam ab errore, doloribus et tormentis, etc., usque ad et omnis populus Ierusalem calice Babylonie sit inebriandus et captiuitate obruendus.

uERS. 16.---Date Domino, etc.  Ad penitentiam prouocat, antequam ducantur in Babylonem, etc., usque ad et Sophonias: Dies tenebrarum et turbinis .

uERS. 17.---Quod si hoc non audieris.  Dicamus Iudeis et nostris Iudaizantibus, qui litteram, etc., usque ad plorabit anima prophete a facie superbie eorum.

Captus est. A diabolo uel Nabuchodonosor, uel contritus. Aliquando Isrel fuit grex Domini. Sed quia indignos se iudicauerunt salute, conuersus est  sermo ad Gentes. Caueat oleaster in bonam oliuam contra naturam insertus, ne et ipse conteratur.

uERS. 18.---Dic regi et dominatrici.  uerbum Hebreum Gebira, Aquila et Symmachus Dominatricem et dominam interpretati sunt, etc., usque ad et quod quidam angeli passi sunt pro redemptione demonum, et post iudicium portas inferni claudi et nullum ibi puniri, quod Origenes sentire uidetur, quod friuolum est.

uERS. 21.---Tu enim docuisti eos, etc.  Quando Ezechias ostendit thesaurum nuntio regis Babylonie. Tu enim, etc. Audiat hoc Ecclesia negligens, que docet aduersarios suos quomodo possint eam spirituali captiuitate comprehendere, et pecus eius bestiali crudelitate lacerare.

 uERS. 22.---Propter multitudinem, etc.  Hinc discimus, quandiu peccata sunt minora, etc., usque ad Isti resurgent in uitam eternam, et illi in opprobrium et confusionem sempiternam .

uERS. 23.---Si mutare potest, etc.  Hoc testimonio utuntur, qui diuersas naturas asserere conantur, etc., usque ad Non igitur glorietur sapiens in sapientia sua, uel fortis in fortitudine sua , et huiusmodi, que in omnibus operatur uirtus Christi.

uERS. 26.---Nudaui.  Rogemus Christum, ut nec in presenti, nec in futuro reuelet posteriora nostra, sed deleat iniquitates nostras, et scelera nostra apparere non sinat.

uERS. 27.---Super colles. Allegorice. In collibus et in agris fornicatur, et nunquam mundatur, qui  erecta ceruice per superbiam, non humiliatur sub potenti manu Dei, sed confidit in sceleribus suis.



CAPUT XIu.

uERS. 1.---Et porte eius, etc.  Sensus, scilicet, per quos animo concipitur disciplina, etc., usque ad et usque in presentem diem sterilitas pluuiarum non solum frugum, sed et bibendi facit inopiam.

uERS. 4.---Agricole. Quorum unus ait: Dei agricultura estis . Et alibi: Dei cooperatores sumus.

uERS. 5.---Nam et cerua, etc.  Nam et cerua  in agro peperit . Hec sententia de doctoribus genitos filios incaute deserentibus dicitur, etc., usque ad scriptum est, Inuicem  onera uestra portate, et sic adimplebitis legem Christi .

uERS. 6.---Traxerunt uentum.  Peruersi quasi dracones trahunt uentum, cum malitiosa superbia inflantur.

Defecerunt oculi.  Claram lucem cernere non ualentes, etc., usque ad sunt qui discant, non qui doceant.

uERS. 8.---Exspectatio Isrel.  Dicamus et nos in tempore siccitatis et aque penuria, Tibi peccauimus, et malum coram te fecimus , tuum prestolamur aduentum, qui saluas Isrel, non suo merito, sed tua gratia.

Quasi colonus.  Qui enim ut Dominus auditus  non est, non possessor agri, sed colonus, etc., usque ad et uiatoris pretereuntis, qui negligit ea que occurrunt in uiis.

Et quasi uiator.  Iudei hunc locum sic exponunt: Quare segregas te, etc., usque ad relicto Isrel tendat ad gentes, ut de loco ad locum, de populo ad populum, de templo ad Ecclesiam.

uERS. 10.---Mouere pedes suos, etc.  Notandum in Scripturis sanctis quod semper peccatorum pedes moueantur, etc., usque ad et qui turrim Babylonis edificauerunt, ab Oriente mouerunt pedes suos.

uERS. 11.---Noli orare.  Stultum est orare pro eo qui peccauerit ad mortem, etc., usque ad qui enim semel gladio et fami et pesti destinatur,  nullis precibus eruitur: unde, Noli orare, etc.

uERS. 13.---Prophete dicunt eis, etc. Audiant hec magistri qui peccantibus et in uitiis permanentibus prospera pollicentur. Multi tales hodie sunt, qui non curant undecunque sit oblatio, consulentes sue auaritie; ut quidam fecisse dicitur, qui persuadebat ut secreta confiterentur peccata coram Deo ante altare, et ipse ex aduerso sedebat: et audiebat, et hanc securitatem dabat. Tantummodo largas eleemosynas facite et sufficit.

uERS. 15.---Hec dicit Dominus.  Caueat pseudoprophete, ne qui decipiendo lactant populum Dei, et ipsi pereant cum deceptis, et iaceant insepulti, et non sit qui operiat ignominiam eorum puluere penitentie.

 uERS. 17.---Deducant oculi mei.  Dupliciter hic locus intelligitur. Quod uel ipse Deus, etc., usque ad uirgo contrita, filia percussa, populus deletus.

uERS. 18.---Si egressus, etc.  Audiant hoc prophete nostri et sacerdotes, quod nec foris nec intus, etc., usque ad qui prophetabant prospera, et legis mandata aperire debebant, abierunt in terram quam ignorabant. Id est, captiuati sunt.

uERS. 19.---Nunquid proiiciens, etc.  Ut ubi fuerat cultus Dei et tranquillitas, ibi sit seditio et hostilis fremitus. Si quando nostra Sion nosterque Iudas abominabilis abiicitur, nequaquam miremur, sed dicamus quod sequitur.

uERS. 20.---Cognouimus, Domine, etc.  Quasi: Et nos et patres nostri eadem dementia Dei precepta  negleximus, etc., usque ad nondum uenerant ad iniquitatis cumulum: quod in Christi morte completum est.

uERS. 21.---Solii glorie. Templi, uel cuiuslibet sancti, in quo, sicut scriptum est, Thronum eius in terra allisisti. Tunc alliditur atque destruitur, cum ab eo multitudine peccatorum Deus offenditur. Sed quia culpa perditur, Domini clementia sustentatur, que mutatur seueritate sententie, si irritum faciat Dominus pactum suum quo nobis pollicitus est salutem.

uERS. 22.---Nunquid sunt in sculptilibus, etc.  Post multos uariosque sermones redit ad titulum prophetie, etc., usque ad tu solus es qui populum  tuum potes instruere, et diuisiones gratiarum exspectantibus te.



CAPUT Xu.

uERS. 1.---Et dixit Dominus.  Omissis tot patribus, soli Moyses et Samuel ad medium deducuntur, etc., usque ad alter ex principatu eiicitur, et ait: Absit a me hoc peccatum, quia cessem orare pro uobis .

uERS. 3.---Et uisitabo super eos.  Quatuor plagas, quibus populus Iude traditus est, etiam Ezechiel propheta demonstrat, gladium, etc., usque ad ut Creatore neglecto non uniuersa creatura consurgeret in peccatores.

uERS. 4.---Et dabo eos in feruorem, etc.  Hoc  sub Babyloniis ex parte completum est, etc., usque ad si liberi nepotesque similia gesserint ad posteros perueniunt. Iste Manasses nequissimus fuit, Isaiam serta lignea secuit, Amon filium suum per ignem traduxit ad honorem idolorum et Tophet.

uERS. 5.---Quis enim miserebitur tui? Nullus offenso Deo potest rogare pro flagitiis peccantium, quia nec tam clemens potest esse creatura quam Creator, nec tam alienus externis, quam Dominus suis misereri.

uERS. 6.---Retrorsum abiisti, etc.  Cum iuxta Apostolum posteriora obliuiscens ad priora se extendere debuit, Aegyptias carnes desiderauit.

uERS. 8.---Multiplicate sunt mihi.  Diuersis medicaminibus cupit Deus saluare peccantes, ut  qui contempserant blandientem, timeant minantem.

uERS. 9.---Septem.  uerbum Hebraicum Saba, uel septem, uel iuramentum, uel plurimos sonat. Unde, etc., usque ad confusa est in eternum spirituali gladio perdens populum suum.

uERS. 10.---ue mihi, mater mea, etc.  Potest hoc Synecdochicos de Ieremia intelligi, qui non in toto orbe terrarum, etc., usque ad sed et Ieremiam deprehendimus sepe in hoc uolumine rogasse pro populo.

uERS. 11.---Si non reliquie. Responsio Domini ad id quod Ieremias supradixerat: ue mihi, mater mea, etc. Quasi: Noli considerare presentia tantum, sed futura. Reliquie enim tue in bonum, etc. In presenti  quoque cum te cuperent inimici opprimere, occurri tibi, et protexi te. Si non reliquie tue in bonum. De Christo quoque secundum humanitatem possunt hec dici, Si non reliquie. Possunt hec de Ieremia accipi, qui pessimo tempore, imminenteque captiuitate prophetare compulsus est, et dura perpeti a populo non credente.

uERS. 12.---Nunquid federabitur ferrum ferro.  Quasi: Nec doleas quod populus tuus inimicus sit, etc., usque ad qui in tantam peruenit malitiam, ut duriori metallo, id est, ere circumdatus sit.

uERS. 13.---Et thesauros.  Unus thesaurus est Ieremias, alius Isaias, uel Moyses et ceteri. Hos  thesauros abstulit Deus Iudeis, et dedit nobis: unde, Auferetur a uobis regnum Dei, et dabitur genti facienti fructus eius . Primum credita sunt illis eloquia Dei , et postea data nobis. Habent quidem legem et prophetas, sed non intelligunt.

In omnibus peccatis tuis.  Id est, propter peccata tua, que in omnes terminos tuos peruenerunt, etc., usque ad et resurgens Christus non apparuit ultra interfectoribus suis, sed tantum credentibus.

uERS. 14.---Ardebit. Non potest exstingui, quia materiam prebuisti ardoris, ut meus ignis tua que in te sunt ligna consumat et fenum et stipulam. Non est ergo causa ardoris in Domino, sed in his qui fomenta ministrant incendio.

 uERS. 15.---Noli in patientia tua suscipere me. uox Christi. Quasi: Longanimis fuisti semper huic populo delinquenti, sed quia etiam contra me erexit temeritatem suam, noli iam esse longanimis. Si autem consideres tempora Dominice passionis et ruine Ierusalem, uidebis, quia omnino patiens fuit. A quintodecimo anno Tiberii Cesaris usque ad subuersionem templi numerantur anni quadraginta duo. Quia spatium penitentie oportebat dari propter eos qui per apostolos erant credituri.

uERS. 17.---Non sedi, etc.  Hebrei arbitrantur hec ex persona Ierusalem dici, quod sola sederit amaritudine repleta, etc., usque ad que opere monstrabit omnem amaritudinem instar fuisse fluentium aquarum.

 A facie manus tue.  Facies manus Dei est ipsa percussio iusti iudicii, que superbientem, etc., usque ad et si peccare non desistimus, eternis adhuc suppliciis adiicit.

Solus sedebam.  Quasi: Dum considero quid iam per iudicii experimentum patior a tumultu desideriorum temporalium, trepidus mentis secessum peto, quia adhuc acrius illa, que minaris, eterna supplicia formido.

uERS. 19.---Si separaueris, etc.  uilis quippe est Deo presens mundus, pretiosa est ei, etc., usque ad qui ab amore presentis seculi loquendo que potest, humanam animam euellit.

Quasi os meum.  Consideremus quantam mercedem habeat sermo doctoris, si ab errore  quempiam liberare uoluerit, et de peccantium numero reuocare.



CAPUT XuI.

uERS. 1, 2.---Et factum est uerbum, etc.  Instante captiuitate, ne super proprium dolorem, uxoris quoque et liberorum miseriis torquearis. Bene ergo Apostolus iubet, Quia tempus breue est et consummatio imminet, ut qui exores habent, sint quasi non habentes .

uERS. 4.---Mortibus egrotationum.  Nota quod longa infirmitate tabescere, ira Dei est: unde Ioram filius Iosaphat infirmitate consumitur. Et Apostolus ait: Ideo inter uos multi infirmi et imbecilles , etc.

 uERS. 5.---Ne ingrediaris domum.  Unde: Cum huiusmodi nec cibum sumere . Nec debes dicere ei aue. Apostolis quoque interdictum est, etc., usque ad aliud enim est mori communi lege nature, aliud Dei occubuisse sententia. Ieremias iuuenis ad predicandum missus est a Domino, unde ait, A a a Domine, nescio loqui. Et uirgo fuit et castus, et sine liberis, ut expeditius predicaret.

uERS. 6.---Neque plangentur.  Modus fuit apud ueteres, et usque hodie permanet, etc., usque ad et quotidie deceptorum funera prosternunt in Ecclesia?

uERS. 9.---Ecce ego auferam. Sic quoque peccanti Ecclesie aufert Deus omne gaudium et omnem letitiam. De quo dicitur: Gaudete in Domino semper, iterum dico gaudete .

 uERS. 12.---Sed et uos, etc.  Ne forte dicerent: Iniusta sententia est, patrem comedisse uuam acerbam, et dentes filiorum obstupescere.

uERS. 14.---Ecce dies ueniunt, etc.  Predicuntur miracula, que iuxta litteram sub Zorobabel et Iesu pontifice partim completa sunt, etc., usque ad reduxit eos in terram suam, id est, ecclesiam quam dedit patribus eorum, id est, apostolis et apostolicis uiris.

uERS. 16.---Ecce ego mittam piscatores. Iudei putant piscatorum nomine significari Chaldeos, et per uenatores Romanos, qui de montibus collibusque, et de cauernis petrarum uenati sunt infelicem populum.

Cauernis petrarum, etc.  Apostolis et apostolicis  uiris: Petra enim Christus , sed et Petro donauit, etc., usque ad et recepisse duplices iniquitates suas.

uERS. 18.---Duplices iniquitates, etc.  Quia seruus sciens et non faciens uoluntatem Domini, uapulabit multis . Dignum est enim eos qui de gentibus sunt, simplicia peccata recipere, et nos duplicia. Unde: uoluntarie nobis peccantibus non relinquitur hostia pro peccatis .

uERS. 19.---Ad te gentes uenient, etc.  Postquam eiectus est Isrel, et a piscatoribus uenatoribusque translatus, gentium multitudo consequenter uocatur, et pristinum confitetur errorem.

Ab extremis. Primi terre sunt sapientes seculi, nobiles, diuites, optimates. Sed extrema, id est,  stulta mundi elegit Deus, ut fortia queque confundat. uenient gentes, id est, ab his, qui sunt nouissimi super terram, fatui et ignobiles et abiecti.

uERS. 20.---Deos.  Non solum de corporeis simulacris faciunt sibi homines deos, etc., usque ad et adorauerunt opus manuum suarum, putantes uera esse que finxerunt.



CAPUT XuII.

uERS. 1.---Peccatum Iuda scriptum est, etc.  Quasi dicat: Gentium peccata deleta sunt, de quibus ad Moysen dicitur, Dimitte me, etc., usque ad Quiescite ab homine cuius spiritus in naribus eius .

 Forsitan peccatum Iuda, peccatum nostrum,  qui credimus in Christum de tribu Iuda, etc., usque ad si de Iuda proditore uolueris intelligere: Peccatum Iuda scriptum est, repugnat quod sequitur eorum, etc.

uERS. 3.---Excelsa.  Que Hebraice Ramoth. Et significantur heretici, qui ponunt in celum os suum, etc., usque ad et seruitus demonum, qui inimici et ultores.

uERS. 5.---Maledictus homo.  Maledictus ergo Paulus Samosetanus et Photinus qui quamuis sanctum, etc., usque ad ut fieret utrumque unum, et non adoremus creaturam, sed Creatorem.

uERS. 7.---Benedictus uir, etc.  Quasi: Iudei maledicti et heretici, qui non habent spem in Domino, etc., usque ad qui semel pro nobis mortuus  est, et ultra non moritur: et dicit, Ego sum uita .

uERS. 8.---Quod ad humorem.  Quasi diceret: de siccitate Iudaica transit ad baptismi gratiam.

uERS. 11.---In dimidio dierum.  Dies eius huius seculi sunt. Eruit nos Christus de hoc seculo nequam, et derelinquimus per diem. Nouissimum eius erit insipiens, cum omnia subiecta fuerint Christo. Nouissimus inimicus destruetur mors.

uERS. 14.---Sana me, Domine.  Multi medici curauerunt, etc., usque ad curari et sanari cupit, cuius uera laus et uera medicina.

uERS. 15.---Ecce ipsi dicunt ad me: Ubi est uerbum, etc.

 uERS. 16.---Ego non sum turbatus te pastorem sequens.  Quanto plus Christum sequeris, etc., usque ad dies iudicii malus his qui tormenta patiuntur.

uERS. 19.---uade et sta, etc. Quasi diceret: Quia uerba tua audire contemnunt, etc., usque ad quasi non audierint, sed audiant uelint nolint.

uERS. 21.---Custodite animas. Ne preceptum sabbati instauratum per Ieremiam discerpamus, totum simul ponimus, simul omnia cognoscamus.

Ut non inferatis onera per portas ciuitatis huius in die sabbati.  Si nostri iudaizantes, etc., usque ad sed et patrem suum dicebat Deum.

uERS. 27.---Si autem non audieritis me, ut sanctificetis  diem sabbati, et ne portetis onus, et ne inferatis per portas Ierusalem, etc. Quasi dicat: Hec sunt premia eorum qui sanctificant sabbatum, et nullo pondere grauantur. Si autem, etc.



CAPUT XuIII.

uERS. 1.---uerbum quod factum est ad Ieremiam a Domino dicens.  Per omnes sensus ad iudicium, etc., usque ad et ibi audire precepta Domini.

uERS. 4.---Et dissipatum est, etc. Dissipatum diuina prouidentia, ut nescius artifex errore suo parabolam figuraret.

uERS. 7.---Repente loquar.  Liberum arbitrium  significat, etc., usque ad ut in omnibus excellat gratia largitoris.

uERS. 11.---Ecce ego.  Implet parabolam quam et aspectu docuit et sermone.

uERS. 12.---Post cogitationes.  Ubi est absque gratia Dei, etc., usque ad omnes in circumitu eius nationes.

uERS. 14.---Nunquid de petra: quasi diceret: Sicut de Libani summitatibus, etc., usque ad populus meus oblitus est mei.

uERS. 16.---Ut fieret terra.  Hoc plenius post aduentum Domini uidetur esse completum, quando nullus Iudeorum terram et urbem sanctam ingredi ege permittitur. Sed cum ad planctum uenerint, mirantur et deflent uaticinia prophetarum completa.

 uERS. 17.---Sicut uentus.  Usque hodie hec sententia permanet, etc., usque ad tunc omnis Isrel saluus fiet.

uERS. 18.---uenit.  Ista tunc Iudeorum contra Ieremiam uel Christum, etc., usque ad prophetiam omni uerborum et sensuum confidentia persequentes.

uERS. 19.---Attende, Domine, ad me, et audi uocem aduersariorum meorum.  In typo Saluatoris, etc., usque ad sanguis eius super nos et super filios nostros .

uERS. 23.---Ne propitieris iniquitati eorum, etc. Non est contrarium superiori sententie, etc., usque ad ne inultum peccatum illis fieret in exemplum.



CAPUT XIX.

 uERS. 1.---Hec dicit Dominus: uade et accipe lagunculam.  uult diuina Scriptura non solum auribus docere populum, sed etiam oculis. Magis enim mente retinetur quod uisu percipitur quam quod auditu.

Lagunculam figuli pro laguncula figuli, etc., usque ad et pro Hierihoh Chiricho.

uERS. 4.---Eo quod.  Omnis hereticus derelinquit Deum, etc., usque ad et comburunt idolis filios suos quos in heresi genuerunt.

uERS. 5.---Que non precepi. Non precepi uel cogitaui, etc., usque ad hec de Deo accipienda sunt, sicut alia.

uERS. 6.---Topheth, et uallis filii Ennom, etc.   Que sit uallis filii Ennom, etc., usque ad uel historialiter Babylonio uastante.

uERS. 7.---Et dabo cadauera. Quamuis hec in Babylonica captiuitate populo acciderint, etc., usque ad uentres suos sepulcra facerent liberorum.

uERS. 11.---Sic conteram populum istum. Sub Aelio Adriano ciuitas, et nomen perdidit, et statum, ad frangendam superbiam habitatorum. Sancte autem crucis et resurrectionis uocabula non urbem significant, sed locum.

 Iudei auream atque gemmatam Ierusalem, etc., usque ad et uero iudici cuncta reseruentur.

Et in Topheth sepelientur, etc., usque ad que huic imminet loco, fiat sicut Topheth.

 uERS. 13.---Et erunt domus Ierusalem et domus regum. Omnis domus regum Iuda sicut locus Topheth. Hoc in Hebreo non habetur, sed a LXX interseritur.



CAPUT XX.

uERS. 1.---Et audiuit Phassur.  Hic erat pontifex templi, etc., usque ad sed considerat imperantem.

uERS. 3.---Cumque illuxisset. Notanda prophete patientia atque prudentia. Missus in carcerem tacet, et silentio uincit iniuriam, nec tamen dissimulat quod scit esse uenturum, ut saltem Dei pontifex peccare desistat, et Dei clementiam deprecetur.

Non Phassur. Iuxta superiorem interpretationem, etc., usque ad huc illucque circumspicias et uenientes aduersarios reformides.

 uERS. 7.---Seduxisti me, Domine.  Dicit se propheta a Domino deceptum, etc., usque ad persecutiones et angustias sustineat.

Factus sum in derisum.  Propheta putauerat statim futurum quod Dominus minabatur; et populus estimabat quod statim non uenerat, non esse uenturum.

uERS. 12.---Et tu, Domine exercituum, etc.  Solus Deus est, etc., usque ad ergo in peccatis mortuus.

uideam. Cum sciat iustus se Deum habere propugnatorem, in patientia tamen fragilitatis humane quod nouit esse uenturum, iam nunc uidere desiderat.

Tibi enim. Qui dicis: Mihi uindictam et ego retribuam  , etc. Felix conscientia, cuius causa Domino reuelatur: Unde apostolus: Omne quod manifestatur lux est .

uERS. 13.---Quia liberauit.  Pauper spiritu uindictam a Domino consecutus laudat, et se de manu pessimorum erutum gloriatur. Hoc autem non fit merito, sed eius gratia qui pauperem liberauit, qui non amat diuitias superbie corruentis, sed humilitatem pauperis liberati.

uERS. 14.---Maledicta. In quinto mense, id est Augusto natus est Ieremias, etc., usque ad et uaticinium future subuersionis templi autument?

uERS. 15.---Maledictus uir, etc. Qui putant animas fuisse in celestibus, etc., usque ad et, Redimentes  tempus, quoniam dies sunt , etc.



CAPUT XXI.

uERS. 1.---uerbum quod, etc. Quando misit.  Notandum quod in prophetis, etc., usque ad de quibus dicitur in sequentibus.

Phassur filium, etc. Supra pontifex Phassur siue Phascor qui percussit Ieremiam, patrem habuit Emmer: hic autem Phassur filius est Melchie, non est enim idem.

uERS. 4.---Ecce ego, etc. Quasi diceret.  Frustra repugnare uultis, et arma bellica preparatis, quorum in media urbe usum tantum habebitis, ut armati esse uideamini. Non enim habuerunt hostes quos uincerent, sed tantum quos caperent.

 uERS. 7.---Dabo Sedeciam. Primum de uniuersa urbe prophetatum est, etc., usque ad nec ullam speret misericordiam, cum fedus periurio uiolauerit.

In manu. In manu Nabuchodonosor regis Babylonis et in manu inimicorum eius.

uERS. 8.---Et ad populum. Nuntiis regis, qui uenerant, etc., usque ad dicens: Maledicta dies in qua natus sum.

Ecce ego do coram uobis. Sunt qui hunc locum secundum tropologiam sic exponunt: Melius est se tradere secularibus disciplinis, maxime philosophicis, quam in Ecclesia illa permanere; in qua fames sit sermonis Dei, et omnis populus hereticorum gladio et doctrine penuria, et peste heretica moriatur.

 uERS. 12.---Iudicate mane.  In hoc loco clementia Dei demonstratur, etc., usque ad uitio suo accideret eis, non duritia comminantis.

uERS. 13.---Ecce ego ad te habitatricem. Loquitur contra Ierusalem, que obsessa est: uel sicut Tyrus mari, ita Babylonio cingitur exercitu, et euadere non potest; uel quasi petra durissima se inexpugnabilem et robustam putat, pro soliditate et magnitudine murorum.

uERS. 14.---In saltu.  Ierusalem et adiacentem regionem  quam pulchre uallem campestrem appellat, quasi peruiam hostibus; non montem excelsum, qui difficile ascendatur.



CAPUT XXII.


uERS. 1.---Hec dicit.  Hic sermo Domini factus est, etc., usque ad fugiat Dei sententiam.

uERS. 3.---Facite iudicium. Quidquid regie domui dictum est intelligant, etc., usque ad et in Ecclesia composito incedunt gradu.

uERS. 6.---Si non posuero.  Comminatur domui regie, etc., usque ad et eorum qui ministrant Domino.

uERS. 10.---Nolite flere mortuum, etc.  Mihi proprie dici uidetur de Sedecia, etc., usque ad omnia de Sedecia intelligamus.

uERS. 11.---Ad Sellum, etc.  Iosias rex iustus tres filios habuit, etc., usque ad ideo quod in eis regnum Iuda finitum sit.

 uERS. 13.---ue qui edificat, etc.  Ioachim filio Iosie, quem substituit Pharao, etc., usque ad narrat mortuum et non sepultum, de quo dicemus in posterioribus.

uERS. 18.---Non plangent eum, etc.  Quod de Hebreo posuimus, etc., usque ad tandem latrunculi interfecerunt eum.

uERS. 24.---uiuo ego dicit, etc.  Supra dixerat domui regis, etc., usque ad intelligere de Domino maiestatis.

Quia si fuerit, etc.  Miserabiliter Grunius, etc., usque ad si uoluerit legere legat ut philosophum, non ut ecclesiasticum.

uERS. 28.---Nunquid?  Cum hoc de Iechonia  dicatur, etc., usque ad qui proiiciatur de manu Domini et tradatur Babylonio regi?

uir iste.  Iechonias interpretatur Domini preparatio, cui in presenti loco prima syllaba ie, id est nomen Domini aufertur, et dicitur Chonias, ut subaudiatur perditioni et interitui preparatus.

uERS. 30.---Scribe.  Christus de huius semine natus est, etc., usque ad imo regni simulacrum, penitus fuisse deletum.

Sterilem, etc. Aquile prima editio, sterilem, secunda, non crescentem. Symmachus uacuum, LXX et Theodotio, abominabilem et abdicatum.



CAPUT XXIII.

uERS. 1.---ue pastoribus, etc.  Quia omnis  spes Iudaici regni defecit, transit ad principes Ecclesie; et synagoga cum suis pastoribus derelicta atque damnata, ad apostolos sermo fit, de quibus dicitur, Super eos suscitabo pastores , etc.

uERS. 5.---Ecce dies ueniunt, dicit, etc.  Abiectis pastoribus synagoge, Scribis, scilicet et Phariseis, et apostolis in loco eorum substitutis, inducitur Christus pastor pastorum.

uERS. 7.---Propter hoc, etc.  Hoc totum caput in LXX non habetur, cuius hic sensus est: Quia non per Moysen populus Dei de Aegypto liberatur, sed per Christum de toto orbe; quod ex toto complebitur, quando ab oriente et occidente et septentrione et meridie uenient et recumbent cum Abraham, Isaac et Iacob, ut postquam intrauerit, plenitudo  gentium, tunc omnis Isrel saluus fiat .

uERS. 9.---Quasi homo madidus a uino. Nullius intelligentie, nullius sapientie, etc., usque ad Ieremias enim interpretatur excelsus Domini.

A facie Domini, etc.  Considerato uultu omnipotentis Dei, id est, Patris et uultu Filii, qui est splendor glorie, et figura substantie eius, propheta et anima et corpore perhorrescit, et se nichil esse intelligit, unde: Ut iumentum factus sum apud te.

uERS. 10.---Luxit terra. Quidquid de terra Iudea iuxta litteram intelligis, ad congregationem credentium referre poteris. Propter adulteria enim, et mendacia, et periuria, uirtutum et gratiarum sterilitas consequitur.

 uERS. 11.---Propheta namque, etc. Quando in Ecclesia Dei et maxime in principibus eius, inueniuntur mala, scimus esse completum, Propheta namque et sacerdotes polluti sunt.

Afferam super eos mala. Non quod mala sint, etc., usque ad dicitur correctio et cruciatus peccantis.

uERS. 14. Et in prophetis. Quomodo prophete Samarie, quidquid loquuntur, prophetant in Baal; sic heretici in Ecclesia, siue extra, ut supplantent populum Isrel, qui prius cernebat Deum, loquuntur in demonibus.

uERS. 15.---A prophetis.  Utimur enim hoc testimonio, etc., usque ad conantur infamare et ubique blasphemias seminare.

uERS. 18.---Quis enim? Nolite credere falsis prophetis  hec dicentibus: unde scire possunt consilia Domini, quis uidit et annuntiauit eis?

uERS. 19.---Ecce turbo. Quasi dicat per contrarium patet prophetas nescire, quod dicunt: pro pace enim et securitate quam promittunt, uenit tempestas Babylonia.

uERS. 25.---Audiui que dixerunt.  Sunt multa genera prophetandi, etc., usque ad et corda indomabilia tyrannorum propria conscientia Domini maiestatem sentirent.

uERS. 27.---Somnia eorum que. Sunt hodie somniatores in Ecclesia, qui errores suos Domini prophetias faciunt, crebro dicentes, somniaui: contra quos dicitur, usquequo istud, etc.

uERS. 28.---Quid paleis? Pulchre doctrina hereticorum  paleis comparatur, que medullam non habent, nec refectionem prebent.

uERS. 29.---Nunquid non uerba mea? Quod in priori populo prophete mentiebantur, etc., usque ad minatur ergo Dominus contra huiusmodi magistros se esse uenturum.

Quasi ignis. De ecclesiasticis uiris scriptum est, quod malleus et securis non sunt audita in domo Domini.

uERS. 30.---Qui furantur. Semper enim mendacium imitatur ueritatem, aliter enim non potest decipere.

uERS. 39.---Et derelinquam. Hoc in tempore Babylonice captiuitatis factum esse nouimus, etc., usque ad quod proprie mysterium Trinitatis significat.



CAPUT XXIu.


uERS. 1.---Ostendit.  Notandum hanc uisionem factam esse tempore Sedecie postquam Iechonias ductus est in transmigrationem, non in captiuitatem, quia ultro se tradidit.

Duo calathi. Duos calathos uel cophinos malarum et bonarum ficorum, etc., usque ad ad bonas ficus et calathum optimum referantur.

Positi ante templum. Non foris etc., usque ad et ficus malas malas ualde.

uERS. 2.---Et calathus unus,  Nos simplices querentes historias, etc., usque ad et in Babylonem ductus et ibi mortuus.

 uERS. 4.---Et factum est.  Delirat hoc loco allegoricus interpres, etc., usque ad in terra hac et in ualle lacrymarum esse morituros.

uERS. 6.---Et ponam oculos meos. In captiuitate posuit oculos suos super illos, etc., usque ad magna pars reuersa est in Ierusalem.



CAPUT XXu

uERS. 1.---uerbum.  Hec priora sunt preterita uisione, etc., usque ad quod non obseruat carmen lyricum.

Anno quarto. Quarto anno regis Ioachim, etc., usque ad Ioachim autem interfectus est undecimo anno regni sui.

uERS. 3.---A tertio decimo anno. A tredecimo  anno regni Iosie, etc., usque ad nisi assidue Domini admonitione reuocetur.

uERS. 4.---Et misit Dominus ad uos omnes seruos. Non per unum prophetam, sed per omnes, populum suum admonuit, et quasi in uigiliis et excubiis constitutus, surrexit diluculo, ut commoneret, et non audierunt; ut quanto crebrior admonitio, tanto contemptus maior.

Neque inclinastis.  Tanta fuit duritia, etc., usque ad que non supplicium pro scelere irrogat.

uERS. 6.---Post deos, etc. Quasi dicat: Hec cum superioribus monebam, ne diis alienis seruiretis, nec me ad iracundiam prouocaretis et nolentem ad penam uestram cogeretis.

uERS. 9.---Et assumam, etc., Nabuchodonosor seruum  meum. Non sicut prophete et alii sancti, qui Deo seruiunt; sed quia in euersione Ierusalem Domini seruiat uoluntati.

Et adducam eos, etc. Hec sunt premia contemptorum et Deum audire nolentium. Quidquid ergo mali super nos adducitur, nostra peccata merentur; et sicut gentes contra Ierusalem adducte sunt, sic hodie contra negligentem Ecclesiam seruiunt.

uERS. 10.---Perdamque, etc. Hoc in conciliabulo malignantium comprobatur, ut magistri eorum non doceant uerbum Dei, sed sibilent ad instar colubri: in quibus uox gaudii et letitie periit ut non audiant illud Apostoli: Gaudete in Domino semper, iterum dico, gaudete .

uERS. 11.---Et seruient. Sicut Ierusalem, etc.,  usque ad prophetico sermone describit.

uERS. 12.---Cum impleti. Nota quod non solum contra Babylonem prophetat Ieremias, sed contra omnes gentes que in exercitu Babylonis fuerunt et contra populum Dei dimicauerunt.

uERS. 15.---Sume calicem uini furoris, etc. . Propinatio calicis dominici furoris indicium est, etc., usque ad calix propinatur, sed pro pena.

uERS. 18.---Ierusalem et ciuitatibus Iuda, etc., Quasi dicat: Putabam quod solis gentibus propinarem, et ideo huic ministerio me letus obtuleram, sed inter ceteras gentes, imo ante ceteras, propinaui Ierusalem et ciuitatibus Iuda, etc.

uERS. 19.---Pharaoni regi Aegypti, etc. Post Ierusalem bibit Pharao rex Aegypti, et serui eius, et principes,  et uniuersus populus, et qui non quidem est Aegyptius, sed in eius regionibus commoratur.

uERS. 20.---Philisthiim et Ascalonis, etc. Generali nomine terram Palestinorum significat, etc., usque ad Palestinos autem a Babyloniis captos atque uastatos scribit Isaias.

uERS. 22.---Tyri et uniuersis regibus, etc. Tyrus et Sidon sunt in littore Phenicis, etc., usque ad lingua Hebraica magna ex parte confinis est.

uERS. 25.---Regibus Elam et cunctis, etc. Quia sequitur, Elam et reges Medorum arbitrantur Zambri esse Persidis regionem: nisi forte quia precessit Arabia, intelligantur esse reges solitudinis.

Et rex Sesach, etc. Quasi dicat: Omnes in circumitu,  etc., usque ad ante Antichristum secundum Danielem destruendum.

uERS. 31.---Iudicium Domino. Quia sunt gentium diuersa merita, qui non credit iam iudicatus est, in eo scilicet quod non credit; sed qui non credunt diuersis afficientur suppliciis.

uERS. 32.---Ecce egredietur, etc. Erubescant qui, uim Scripture sancte facientes, in bonam partem accipiunt Domini comminationes.

uERS. 34.---Ululate, pastores.  Ululatus optimatum gregis, etc., usque ad conticescent bona pacis et auferentur in furore. Domini.



CAPUT XXuI.

uERS. 1.---In principio regni, etc.  Hec  prophetia superiore prior est, quamuis sub eodem rege. Illa enim facta est in anno quarto, hec in eiusdem regis principio. Non igitur in prophetia historie ordo texendus cum priora posterius, et posteriora prius dicantur.

uERS. 2.---In atrio domus. Ut etiam exteris ciuitatibus loquaris. Pulchre autem in atrio stat, et in uestibulo templi, ut qui ad orandum conueniunt sermones eius audire cogantur.

uERS. 3.---Si forte audiant, etc.  Quasi dicat: Forsitan audient, etc., usque ad Forsitan uerebuntur Filium meum.

uERS. 4.---Si non audieritis. In nostra positum est uoluntate, etc., usque ad nec semel et a seculo, sed semper et sollicito?

 uERS. 6.---Dabo domum istam sicut Silo. Sicut exstructo templo in area, etc., usque ad factus pro nobis maledictum.

uERS. 10.---Porte domus. Noua dicitur, quia qui in ea sedebant, et iudicio preerant, sacerdotum et pseudoprophetarum calumnie resistebant.

uERS. 11.---Et locuti sunt. Sedentibus urbis principibus in porta templi, etc., usque ad sed futura bona cogitantes.

uERS. 12.---Et ait. Ieremias illis accusantibus et crimen, etc., usque ad: In ueritate enim misit me Dominus ad uos.

uERS. 13.---Nunc ergo bonas. Quasi dicat: Si irascimini, etc., usque ad ut nichil subtrahatur de ueritate.

 uERS. 16.---Et dixerunt. Principes ciuitatis, et populus intellexerunt, etc., usque ad quas mutatione sententie possumus liberare.

uERS. 20.---Fuit quoque. Queritur cum Urias eadem, etc., usque ad Christus quoque de manibus persequentium lapsus est.

uERS. 22.---Et misit rex. Queritur quomodo Ioachim rex, etc., usque ad et hanc prophetiam factam esse cum cepisset regnare.

uERS. 24.---Igitur manus Ahicam. Quamuis Ieremias Domini auxilio liberatus sit, in mercedem tamen deputatur illi, per quem prophetam suum liberauit.



CAPUT XXuII.

uERS. 1.---In principio regni, etc.   Multi putant hoc sequentis esse principium; sed superiori est iungendum, ut quidquid dictum refertur uel factum, in principio regni Ioachim credamus fuisse.

uERS. 2.---Hec dicit Dominus. Preterita uisio in principio regni Ioachim: hec autem sub Sedecia, qui extremo regnauit in Ierusalem, sub quo urbs capta est et euersa.

uERS. 5.---Terram et homines. Ordo contrarius, in Genesi prius fiunt animantia, homo postea; hic autem prius hominem nominat, postea que sunt ei subiecta.

In fortitudine. Christus Dei uirtus et Dei sapientia.

Et dedi, etc. Significat quod humano generi omnia per gratiam sunt tributa.

 uERS. 6.---In manu Nabuchodonosor.  Quante infelicitatis est Isrel, cuius comparatione Nabuchodonosor seruus Dei appellatur?

Insuper et. Omne genus animalium; cum homine enim omnia traduntur, que ipsi subiiciuntur; uel feras gentes, ut illi seruiant qui seruire non nouerant.

uERS. 7.---Donec ueniat, etc. Ne putetur regnum Nabuchodonosor esse perpetuum, significat ipsum a Medis et a Persis esse capiendum.

uERS. 12.---Et ad Sedeciam. Post uniuersas gentes, transit ad Sedeciam et eadem comminatur, neque enim Iudei priuilegium merentur, qui aut similia, aut grauiora, aut maiora gentibus peccauerunt; et qui audire dedignantur, peste et fame consumuntur.

 Nolite audire. In hoc loco allegoricus interpres, etc., usque ad et sedem pristinam non recepturos.

uERS. 14.---Non seruietis. Melius est sponte seruire, et amicum Deum habere, et gentilem terram colere, quam necessitate captiuum seruire.

uerba prophete. Notandum in Scripturis sanctis pseudoprophetas uocari prophetas.

uERS. 16.---Et ad sacerdotes. Post gentes et reges, sacerdotibus loquitur, et populo, qui iam interitum prophetis annuntiauerat, dicens: Et eiiciam uos, etc. Loquitur autem eadem que supra.

uERS. 17.---Ut uiuatis. Nota Dei clementiam, etc., usque ad In quo ostenditur posse retineri Deum precibus sanctorum.

 uERS. 18.---Occurrant Domino.  Occurrant, et que predicunt opere completa demonstrent, et tunc ueritate uaticinium probabitur.

uERS. 19.---Ad columnas.  Enumerat uasa que translata fuerunt in Babylonem, capto Sedecia, ciuitate incensa, temploque subuerso.



CAPUT XXuIII.

uERS. 1.---Et factum est.  Nondum Ezechiele uaticinante in Babylone ad eos qui cum Iechonia fuerant translati.

In domo Domini. In qua fiducialiter loquitur, quia prospera populo pollicetur; et mendacia libenter audiuntur, precipue que optata promittunt.

 uERS. 3.---Omnia uasa, etc. Ieremias dixerat etiam reliqua uasa apportanda, hic affirmat asportata esse reportanda.

uERS. 6.---Amen, sic, etc. Optat fieri, quod ille mentitus, etc., usque ad sub aliorum exemplo ueritatem asserit.

uERS. 7.---uerumtamen. Potuit dicere mentiris, etc., usque ad ut qui audiunt exspectent exitum.

uERS. 10.---Et tulit.  Consideranda Ieremie prudentia, etc., usque ad quorum notitia solius Dei est.

uERS. 13.---Ananias. Putatiue propheta dicitur. Multa enim in Scripturis sanctis dicuntur iuxta opinionem illius temporis, quo gesta referuntur, non iuxta ueritatem rei.

uERS. 14.---Et facies. Cum abiisset Ieremias  et silentio deuorasset iniurias, factus est sermo Domini ad eum non ut suis uerbis ad Ananiam mendacio gloriantem loqueretur et diceret: Hec dixit Dominus; quod tamen ille Ananias dixerat, sed mendacium semper ueritatem imitatur.

Catenas. Ostendit quod minorem penam retinens, etc., usque ad in brutorum animalium corpora sunt relegate.

uERS. 15.---Et dixit.  Notandum quod Ieremias passus iniuriam, nondum facto ad se sermone Domini, silet, postea uero missus a Domino, audacter arguit, mentienti denuntians propinquam mortem.

uERS. 16.---Hoc anno.  Si quando morimur, de carceribus corporum liberamur, secundum illud  quod male interpretantur heretici: Educ de carcere animam meam; quomodo pro supplicio mors irrogatur?

uERS. 17.---Mense septimo. Forsitan in mense septimo, qui requiem significare solet, ideo mortuum mentiuntur, ut de malis corporis liberetur, iuxta illud: Mors uiro requies est; nos autem nouimus corpora credentium esse templa Dei, si Spiritus sanctus habitet in illis.



CAPUT XXIX.

uERS. 1.---Et hec.  Intendit persuadere ne acquiescant pseudoprophetis, qui eis post breue tempus reditum in Ierusalem promittebant. Sed sciant se in Babylone multo tempore moraturos.

 uerba libri.  Hic libellus Ieremie, etc., usque ad que a Domino sibi imperata fuerant populo suaderet.

Ad reliquias seniorum. Primo ad senes, deinde ad sacerdotes, tertio ad prophetas, quarto ad omnem populum Dei sermo dirigitur, secundum ordinem etatis epistola prophete mittatur.

uERS. 6.---Accipite uxores, etc. Ieremie  imperatur ne accipiat uxorem, nec faciat filios. Si autem, propter angustiam temporis, habentibus usus uxorum tollitur, quanto magis non habentibus ne accipiant imperatur.

uERS. 8.---Non uos seducant.  Falsos prophetas,  etc., usque ad qui idem erat regni Sedecie.

uERS. 10.---Cum ceperint. Nolite credere pseudoprophetis, qui uicinum reditum pollicentur uobis: prius enim uobis explebuntur septuaginta anni quam redeatis.

Septuaginta anni. Tandiu in seculi confusione uersamur, etc., usque ad et tunc est finis laboris nostri atque patientie.

uERS. 14.---Et reuerti. Ut certius sciatis quod hunc reditum tanquam propinquum sperare non debeatis, sed domos edificare, pomeria plantare, filios generare, et tempus exspectare promissum.

uERS. 17.---Quasi ficus. Theodotio suarinas, id est, secundas, Symmachus nouissimas, que Hebraice suarim .

 uERS. 19.---De nocte.  Non cessaui monere, ut uos imitarentur qui in transmigratione securo otio fruimini, donec compleantur promissa Dei.

uERS. 21.---Ad Achab. Aiunt Hebrei hos esse presbyteros, etc., usque ad ut acta penitentia post uerum sabbatum pristinum locum possiderent.

uERS. 24.---Ad Semeiam. Semeias de loco Nehelami, etc., usque ad Discretio uero spirituum spiritualis gratia est.

uERS. 27.---Quare non increpasti.  Mendacio preuenit ueritatem quod ipse merebatur aliis imponit, quia prudentiores sunt filii tenebrarum filiis lucis, et quod timent sibi inferunt aliis.

uERS. 31.---Hec dicit. Semeias uere Nehelamites, etc., usque ad contra quos subditur, Ecce ego uisitabo.



CAPUT XXX.


uERS. 1.---Hoc uerbum.  Ieremias reuersionem promittebat, etc., usque ad Sed cum Isrel et Iudas in terram suam reuertentur.

uERS. 7.---ue quia magna.  Prius tristia nuntiantur, etc., usque ad nec manibus arma, sed lumbos quasi parturientes tenebunt.

uERS. 9.---Et Dauid. Christo, scilicet; quomodo enim primus Adam et secundus scribuntur iuxta corporis ueritatem sic et Dauid. Christus enim de Dauid secundum carnem.

uERS. 10.---Serue meus.  Familiariter uocat, sicut Abraham, Isaac, Iacob uocantur serui Dei. Moyses quoque et alii prophete, et Paulus in principio  Epistolarum hoc titulo gloriantur.

uERS. 12.---Plaga.  Aliter amicus, aliter percutit inimicus; aliter pater, aliter hostis: ille enim ut corrigat, iste percutit ut occidat.

uERS. 16.---Propterea.  Sub Zorobabel hec facta cognoscimus, etc., usque ad sed plenius atque perfectius in Christo complentur.

uERS. 18.---Ecce ego conuertam.  Quoniam typus precessit, etc., usque ad plenius atque perfectius in Christo et in apostolis complentur.

uERS. 19.---Ludentium, et multiplicabo eos, etc. Non secundum illud, Sedit populus manducare et bibere, et surrexerunt ludere ; sed sicut Dauid ludebat ante arcam Domini 



CAPUT XXXI.


uERS. 1.---In tempore.  Opere completo, cognoscitur artifex; adepta sanitate, medici industria. Sic euersa Ierusalem, et abiecto priori populo, intelligitur quod repulsio Iudeorum salus sit gentium.

uERS. 3.---Longe Dominus apparuit. Quia offenderat Dominum Isrel, etc., usque ad non merito saluatus est.

uERS. 5.---Plantabunt, etc.  Qui post captiuitatem Isrel ab alienis possessi sunt, quibus dicitur: Plantate plantaria et uindemiate .

uERS. 7.---Reliquias Isrel. Que secundum electionem saluantur.

uERS. 8.---Ecce ego adducam, etc. Per apostolos et apostolicos uiros qui sunt custodes, clamantes in  monte Samarie, quibus precipitur: Personate, canite , etc.

Claudus.  Qualibus per Eliam dicitur: Usquequo claudicatis utroque pede? Sed in Christo postea cucurrerunt; et, qui ambulabat in tenebris, uidit lucem magnam.

In fletu uenient et in, etc.  Iudei hoc putant esse completum, etc., usque ad hec fuisse completa possunt probare.

uERS. 9.---Et Ephraim. Ephraim, qui est typus gentilis populi, etc., usque ad in Samaria primus regnum obtinuit, etc.

uERS. 11.---De manu potentioris, etc.  Aduersarie potestatis, que natura fortior: nos autem fide fortiores, si tamen liberamur ab eo qui alligat fortem,  et domum eius diripit.

uERS. 14.---Animam sacerdotum. Qui habent scientiam Dei, de quorum ore interrogant legem, qui credunt in eum qui est sacerdos in eternum.

Pinguedine, et populus meus bonis meis adimplebitur, ait Dominus, etc. Unde Dominus in ualle Gethsemani, id est pinguedinis, comprehensus est.

uERS. 15.---uox in.  Quidam Iudeorum hunc locum sic exponunt, etc., usque ad Hebreos, quod legebant Hebraice, suis sermonibus expressisse.

Rachel plorans. Rachel mater Ioseph, etc., usque ad flere dicitur pueros iuxta se interfectos.

uERS. 16.---Et reuertentur.  Melius hoc de paruulis intelligimus, etc., usque ad et infantes resurgent in uirum perfectum.

 uERS. 18.---Eruditus sum. Quasi dicat: Correctio proficit in salutem, et que ad presens uidetur esse tristitie, post reddit fructum pacis.

uERS. 19.---Quoniam sustinui.  Per ignorantiam etatis dicit se peccasse, ut facilius ueniam consequatur, unde: Delicta iuuentutis mee et ignorantias meas ne memineris. Et in sequentibus, Deus paruulum eum uocauit et deliciis affluentem, propter diuitiarum scilicet magnitudinem et terre fertilitatem .

uERS. 20.---Si filius honorabilis, etc. Penitentiam agente Ephraim et dicente: Erudisti me, Domine, et eruditus sum, etc., respondit Dominus, et plene conuersum tali sustentat oraculo, Si filius honorabilis, etc.

 Idcirco conturbata. Quasi dicat: Auido animo suscepit uerba mea, et seruauit, sed tamen miserebor eius; quia et hominum iustitia Dei indiget misericordia.

uERS. 21.---Statue tibi, etc. Prouocat ad satisfactionem, ut consideret in quantis deliquit, et agens penitentiam ad pristinam gratiam reuertatur, secundum illud, Memento unde excideris, et age penitentiam, et prima opera fac .

Dirige cor tuum.  Dirigit cor suum in uiam rectam, etc., usque ad nec per luxus seculi declinare consentit.

Reuertere, uirgo, Isrel, reuertere ad ciuitates tuas istas.  Licet hec quidam iuxta historiam, etc., usque ad et desinat uagari per luxus seculi.

uERS. 23.---Adhuc dicent.  Christianis, scilicet  temporibus, quibus captiuitatem populi sui Dominus conuertit.

Benedicat tibi. Hec sub Zorobabel ex parte uidentur, etc., usque ad iuxta Iudeos et nostros iudaizantes carnaliter.

uERS. 25.---Quia inebriaui. Mutatio personarum, etc., usque ad respondet populus de captiuitate reuersus: ideo expergefactus sum, etc.

uERS. 26.---Ideo quasi. Ut imitarer dicentem, etc., usque ad et diem resurrectionis exspectat.

uERS. 27.---Ecce dies ueniunt dicit Dominus. Omnes huiuscemodi repromissiones, etc., usque ad sed sit Deus omnia in omnibus.

uERS. 30.---Obstupescent dentes.  Dentes comedentium non possunt suauitatem sentire, etc.,  usque ad non austeritate ciborum, sed uitio dentium.

uERS. 31.---Ecce dies. Hoc testimonio Paulus, etc., usque ad et circumcisio et sabbatum spiritualiter complerentur.

uERS. 34.---Et non docebit. Ut non querant Iudaicos magistros et mandata hominum, sed doceantur a Spiritu sancto, si tamen templum Dei fuerint, et spiritus Dei habitauerit in ipsis, qui spirat ubi uult, et diuersas habet gratias: Notitia tamen unius Dei omnium uirtutum possessio est.

Omnes enim cognoscent.  Quia omnes erunt etc., usque ad non in natura qua in semetipso etiam cum uideretur latuit.

uERS. 35.---Qui dat solem.  Secundum Genesim  sol in celo positus est in lumine diei, luna et stelle in lumine noctis. In psalmo quoque legitur: Dies diei eructat uerbum, et nox nocti indicat scientiam, quia inuicem sibi dies et noctes succedunt.

uERS. 36.---Si defecerint, etc. Si celi peribunt, et sic uestimentum ueterascent, quomodo semen Isrel potest esse perpetuum? Celi autem peribunt.

uERS. 37.---Si mensurari. Quasi dicat: Quomodo rerum, etc., usque ad nec aliquando cessabit.

uERS. 38.---Ecce dies. Qui mille annorum regnum, etc., usque ad, ibi autem Ananehel per men litteram.

uERS. 39.---Usque ad anguli portam.  Nulla  enim uera iustitia, etc., usque ad hec edificatio manebit in eternum.



CAPUT XXXII.

uERS. 1.---uerbum quod, etc.  Non solum uerba, sedet opera prophetarum, sunt nobis in exempla uirtutum. Poterat Ieremias nuntiare prospera et frui regis amicitia, sed maluit Deo obedire, qui potest et animam et corpus perdere in gehennam.

uERS. 2.---In atrio carceris.  Notanda ex parte regis clementia, qui non in carcere, sed in uestibulo prophetarum recludi iusserat, in libera scilicet custodia, ne posset effugere; quasi non omnis Ierusalem clausa munitionibus fuerit communis carcer.

uERS. 3.---Clauserat enim eum. Iam uicina captiuitate,  iam peste et fame consumpta ciuitate, et tamen perstat Sedecias in sententia.

Quare uaticinaris. Grauior est terror ante increpationem uerborum, quam penarum sustinere cruciatum, et uidere quem timeas.

uERS. 5.---uisitem eum. Temperauit sententiam, ut ad bonam et malam partem possit referri, uisitatio enim et consolationem, et supplicium significat.

uERS. 7.---Ecce Hanameel, filius. Helchias et Sellum, etc., usque ad uoluminis huius monstrat exordium.

Eme tibi agrum. Ager iste sacerdotalis, cuius emptio atque possessio Ieremie defertur, est in Anathot in terra Beniamin. Quorum primum obedientiam, secundum filium dextre sonat; et conuenienter appetit eius emptionem, in quo obedientia et uirtus Domini  uersabatur.

uERS. 8.---In terra Beniamin.  Hoc est de suburbanis, etc., usque ad Audiant qui falsa adhibitis testibus uendicare conantur.

uERS. 13.---Et precepi Baruch.  Baruch, qui interpretatur benedictus, etc., usque ad hoc legere cupientibus exhibeat apertum uolumen.

uERS. 14.---In uase fictili, etc. Ne foris positi paterent rapine, etc., usque ad commouentur tamen Dei sermone.

uERS. 15.---Adhuc possidebuntur domus et agri. Hoc est quod Ieremias supra dixit se intellexisse uerbum Dei, et idcirco emisse agrum.

uERS. 18.---Qui facis misericordiam. Grandis  misericordia Creatoris, etc., usque ad diu dilata pena reddatur.

Fortissime, magne, etc.  Hec nomina potentiam Creatoris indicant, sed proprie nomen Dei. Pater est, unde: Pater, manifestaui nomen tuum hominibus .

uERS. 19.---Magnus consilio, etc. Nemo ergo secretis Dei se inferat, et de illius iudiciis iudicare presumat.

Ut reddas unicuique. Significat quod interdum, etc., usque ad tandem Rubri maris fluctibus obrutus est.

uERS. 20.---Qui posuisti signa. De generali transit ad speciale, et quod proprie prestiterit Isrel, breui sermone percurrit.

Et portenta, etc. Quibus afflicta est usque ad diem  hanc, etc., usque ad Et notandum quod Isrel ab omnibus separat.

uERS. 21.---Et eduxisti populum tuum. Pulchre dixit populum tuum: eo enim tempore quo eductus est, Domini imperio seruiebat.

uERS. 23.---Et ingressi sunt.  Nihil medium inter possessionem et inobedientiam: ubertas enim securitatem, securitas negligentiam, negligentia contemptum parit.

Et non obedierunt. Id est, Frustra ergo promiserunt, dicentes: Quecunque preceperit Dominus faciemus; non enim in responsione, sed in opere premium est.

uERS. 24.---Ecce munitiones exstructe. Decimus annus Sedecie erat, et ciuitas obsessa, ut supra dictum  est, et Ieremias in atrio carceris. Unde subditur: Ecce munitiones.

Ne capiatur. Quasi dicat: Non habent quos uincant, sed quos capiant, iam fame et peste consumptos.

Et quecunque locutus es. Ex creaturis predicat Creatorem, etc., usque ad Hec autem uniuersa premittit, ut inferat quasi in reprehensionem diuine sententie: Et tu dicis mihi, Domine Deus, eme agrum.

uERS. 25.---Et tu dicis. Non reprehendit, sed interrogat, etc., usque ad et agrum emat quem non possideat.

uERS. 27.---Ecce ego Dominus. Non omnium gentium uel populi Isrel tantum, etc., usque ad quia alia propter se, alia in usum hominum sunt facta.

uERS. 28.---Ecce ego tradam ciuitatem. Quia mihi est cure omnia regere, uniuersa disponere, singulis  reddere iuxta uias suas.

Ciuitatem istam. Primum uallata exercitu Chaldeorum, absente Nabuchodonosor, capta est; et Sedecias in Rablatha regi traditus est.

uERS. 29.---Et uenient Chaldei. Aquila melius, ingredientur: non enim absentes erant, ut uenirent qui obsiderent ciuitatem; uerbum autem Hebreum et uenient, et ingredientur sonat.

Et domos in quarum domatibus. Quomodo periturus scribitur mundus, iuxta illud: Celum et terra transibunt, eo quod in maligno positus sit, sic et domus ipsa, et loca, in quibus flagitia facta sunt, ire Dei subiacebunt.

uERS. 30.---Iugiter facientes malum. Sine fine,  etc., usque ad in conspectu tuo.

uERS. 33.---Et uerterunt ad me terga. Unde alibi: uertunt contra me scapulam recedentem . Qui enim precatur, inclinata ceruice in terra pronus funditur; qui uero tergum uertit, gestu corporis indicat, se negligere comminantem.

Cum docerem eos. Fugatis tenebris erroris et idolorum cultura, illuminare eos cupiebam, et docere que recta sunt.

uERS. 34.---Et posuerunt idola sua, etc. Non solum tunc Iudas posuit idolum in templo Dei, sed usque hodie in Ecclesia, uel in corde credentium ponitur idolum, quando nouum dogma constituitur et in abscondito adoratur.

 uERS. 35.---Et edificauerunt, etc. Proprie tribus Iuda et Beniamin in phano Baalis et Moloc demonum simulacra uenerabantur; uitulos aureos in Dan et in Bethel decem tribubus, quod tam exsecrabile est, ut Dominus nunquam se cogitasse testetur.

In ualle filii Ennon.  Que Sile fontibus subiacet et amenitate sua populum ad luxuriam prouocauit, quam sequitur cultus idolorum.

uERS. 37.---Ecce ego congregabo. Multi putant hoc in tempore Zorobabel, etc., usque ad et electio reliquiarum saluatur.

Et reducam eos ad locum istum, et habitare. Sicut sperantibus auxilium, etc., usque ad et desperatio atque humilitas Dei mereatur auxilium.

uERS. 38.---Erunt mihi in populum, et ego, etc.  Tristibus leta subiungit, et captiuis reditum promittit; sed primum ostendit causam offense et iusti furoris; et quanto maior culpa, tanto in peccatores amplior clementia.

uERS. 39.---Et dabo eis.  Manifeste prodit initium nobis, etc., usque ad et per hoc uel remunerationem, uel supplicia promeriri.

uERS. 40.---Et timorem meum dabo in corde eorum.  Sic liberum donat arbitrium, ut timor qui tribuitur ex gratia sit largitoris.

uERS. 41.---In toto corde meo, et in tota anima mea. Si uerba sunt Saluatoris, etc., usque ad sicut illud: festiuitates uestras odi , etc.

Quia hec dicit Dominus, etc. Hec iuxta litteram, etc., usque ad Sed spiritualiter in Christo et apostolis  plenius completa sunt.



CAPUT XXXIII.

uERS. 1.---Et factum est. Predicit quod sicut peccatoribus uindicta, etc., usque ad donec a Romanis per totum orbem dispersi sint.

uERS. 3.---Clama ad me, et ego exaudiam eum. Ostendit quod per orationes prophetarum et sanctorum, qui fuerunt in plebe, Dominus placatus sit et reuelauerit eis reuersionem in terram suam, que adhuc occulta latebat.

Nunc autem dicitur: Clama ad me, et exaudiam te. Quia imminentem captiuitatem Dominus auertere noluit, ut primum soluerent penam peccati sui; postea uero reuersionem non negauit, quam modo  promittit.

uERS. 10.---Adhuc audietur in loco isto, etc. Ne desperent Iudei propter minas et captiuitates futuras, restaurationis bona promittit, ut locus, qui desertus fuerat propter scelera habitatorum, propter correctionem et emendationem habitetur.

uERS. 12.---Accubantium gregum. Greges Ecclesie, scilicet de gentibus congregate, etc., usque ad multi sunt qui ad fidem Christi et ouium suarum numerum pertinent.

uERS. 14.---Ad domum Isrel: De quibus Isaias: erit in nouissimis diebus preparatus mons domus Domini in uertice montium, etc.

uERS. 17.---Hec dicit Dominus. Supra dixerat  de creatione solis et lune et stellarum, etc., usque ad Christi regnum et sacerdotium in eternum manebit.



CAPUT XXXIu.

uERS. 1.---uerbum quod factum, etc.  Licet rex nequissimus, etc., usque ad finem capitis.



CAPUT XXXu.

uERS. 1.---uerbum quod factum est.  Cum propheta in proximo capite de Sedecias, etc., usque ad finem capitis.



CAPUT XXXuI.

uERS. 3.---Si forte audiente domo Iuda, etc. Immensa clementia, etc., usque ad ut per misericordiam Dei ueniam consequantur.

uERS. 4.---uocauit ergo. Prompta obedientia prophete  concordat, etc., usque ad qui soluti et liberi uerbum Dei proximis expendere negligunt?

uERS. 9.---Predicauerunt ieiunium in conspectu Domini, etc. Ut qui per luxum peccauerunt, etc., usque ad que deliquerunt in maximis.

uERS. 16.---Igitur cum audissent, etc. Etiam auditoribus necessaria est, etc., usque ad uerba Dei audire poterant aure corporis, sed non cordis.

uERS. 18.---Ex ore suo loquebatur, etc. Significat quod apostoli et prophete nullam necessitatem tractandi uel penuriam loquendi patiebantur; sed prompte et facile omnia proferebant.

uERS. 23.---Et proiecit in ignem. Stupenda indurati cordis nequitia, etc., usque ad ne crederent et peniterent.

 uERS. 26.---Abscondit autem, etc. Contra quem frustra nititur humana presumptio. Custodit enim Dominus omnes diligentes se, et omnes peccatores disperdet.

uERS. 30.---Propterea, etc. Digna ultio, etc., usque ad estu solis et gelu noctis ureretur.



CAPUT XXXuII.

uERS. 1.---Et regnauit rex Sedecias, etc. Quod Sedecias post Ioachim, etc., usque ad sed omnes iniqui fuerunt et idololatre, et ideo perierunt.

uERS. 3.---Ora pro. Nequaquam pro se orare postulauit, quia diuinis mandatis obtemperare noluit: Qui enim auertit aurem suam ne audiat legem, oratio eius erit exsecrabilis.

uERS. 4.---Igitur exercitus. Quomodo Chaldei  soluerunt, etc., usque ad Ieremias uero contraria et uera prophetauit.



CAPUT XXXuIII.

uERS. 5.---Et dicit rex Sedecias, etc. Pater Sedeciam sine puro affectu, etc., usque ad Postea uero flagellatum tradidit eum Iudeis, ut crucifigeretur.

uERS. 7.---Audiuit autem Abdemelech. Sicut illi principes, qui prophetam miserunt, etc., usque ad quanto nos districtius reos tenemus.

uERS. 17.---Si profectus exieris, etc. Propheta, preuidens ciuitatem esse tradendam in manus Chaldeorum, consilium dedit regi ut se traderet in manus regis Babylonis, ut sic furibundum eius animum mitigaret,  et leuiorem sententiam susciperet; sed mens indurata corrigi non poterat.

uERS. 22.---Ecce. Significat quod fluxa cogitatio, etc., usque ad et animam igne comburet inexstinguibili.



CAPUT XXXIX.

uERS. 17.---Et liberabo te. Qui sperant in Domino non confundentur . Confundentur omnes iniqua agentes . Ecce principes qui animam Ieremie querebant, captiuantur. Eunuchus qui eum liberauerat perfecta potitus est libertate. Sic quoque liberatis sanctis predicatoribus, persecutores eterna ultione punientur.



CAPUT XL.

uERS. 1.---Sermo qui factus est, etc. Queritur  quomodo hic sermo Domini, etc., usque ad iuxta sermonem Domini liberatus est.

uERS. 2.---Tollens ergo. Descripta uastatione urbis, et interitu, et captiuitate populi, et perfidia regis, sequitur quid de Ieremia factum sit, et de reliquiis populi, quas propheta monuit ex uerbo Domini sedere in terra sua, et seruire regi Babylonis, ipsi uero maluerunt ire in Aegyptum, ubi eos postea Nabuchodonosor trucidauit, et ipsam Aegyptum uastauit.

uERS. 3.---Et factus est uobis. Ex hoc etiam loco manifestum est Deum, etc., usque ad Dei uero sententiam iustam predicabant.



CAPUT XLI.

uERS. 8.---Decem uiri reperti sunt inter eos, etc., habemus thesaurum. Thesaurus enim in agro, etc., usque ad Per calcaneum enim, qui finis est corporis, terminus significatur actionis.

uERS. 16.---Tulit ergo Iohanan filius Caree et omnes principes bellatorum qui erant cum eo, etc. Hanc fugam reliquiarum et transitum contra uerbum Domini in Aegyptum quem Ieremias longa narratione hic retexuit, longe ante Isaias predixit, centum scilicet quinquaginta annis, qui fuerunt inter Isaiam et Ieremiam, dicens: ue filii desertores, dicit Dominus, ut faceritis consilium, et non ex me , etc.



CAPITA XLII, XLIII.





CAPUT XLIu.

 uERS. 15.---Responderunt autem Ieremie, etc. Stulta responsio. Confitentur eum loqui in nomine Domini, et non acquiescunt, sed sequuntur prauitatis sue consilium. Mystice. Omnes heretici in Aegypto huius mundi. Id est, in tenebris erroris constituti, sacrificia non Deo uero, sed demonibus offerunt, cum figmenta et praua dogmata ad decipiendos homines et fidem subuertendam scribunt. Ideo uenient super eos mala, et erunt in desolationem et in stuporem.

uERS. 26.---uiuit Dominus, etc. Contradicit propheta ex sermone Domini ne nomen eius uocetur ore Iudeorum in terra Aegypti, quoniam qui contra Dei preceptum illuc pertransierant, protectionem  Domini ibidem habere non debebant. Mystice autem non uocatur nomen Domini ore hereticorum in terra Aegypti: quia nec sermo eorum nec oratio, dum in errore sunt, accepta est Deo. Non enim est pulchra laus in ore peccatoris . Qui ergo in errore perseuerauerint, peribunt gladio districti iudicii. Qui autem, relicto errore, de Aegypto in terram Iuda redierint penitentes: et deinceps catholicam fidem tenentes saluabuntur.



CAPUT XLu.

uERS. 1.---uerbum quod locutus est Ieremias, etc. Rudis adhuc in tolerantia passionum quas exsperturus erat Baruch, expauit captiuitatis calamitatem que tempore Ioachim filii Iosie regis Iuda imminebat, unde conqueritur dolorem additum dolori suo,  cui responsum est a Domino quia superflue querat sibi pacem, cum totus populus laboret sub fasce tribulationum. Significat autem eos qui in pressura tribulationum uel persecutionum, quibus in presenti Ecclesia grauatur, pusillanimitate titubant, querentes consolationem, que in futuro promittitur. Unde: uos autem contristabimini, sed tristitia uestra uertetur in gaudium .



CAPUT XLuI.

uERS. 1.---Quod factum est uerbum, etc.  Hactenus propheta mistim de Iuda et Isrel, de Chaldeis et Aegyptiis pro conuenientia narrationis egit, etc., usque ad anno Ioachim filii Iosie quando Pharao Nechao rex Aegypti in Charchamis cum  Nabuchodonosor pugnauit, et superatus est.

uERS. 9.---Ascendite equos.  Heretici et schismatici ex diuersis prouinciis orti, frustra disponunt contra ciuitatem Dei bella, etc., usque ad cum traduntur in manus eius qui solium suum posuit ad Aquilonem, ut mittat eos in stagnum ignis et sulphuris.

uERS. 11.---Ascende in Galaad.  Mons est ad quem septima die uenit Iacob, de Charram fugiens: est autem ad tergum Phenicis et Arabie collibus Libani copulatus, extenditurque per desertum usque ad trans Iordanem ubi habitauit Seon rex Amorrheorum. Cecidit autem in sortem filiorum Ruben et Gad, et dimidie tribus Manasse.

Tolle resinam.  Greci, uocant;  enim dicitur de eo quod manat, etc., usque ad quia non accipient ab eis sanitatem, sed confusionem.

uERS. 12.---Audierunt gentes.  Quia frustrato solatio idolorum, etc., usque ad non uictoriam ueritatis accipiunt, sed errore captiui pariter in foueam perditionis cadunt.

uERS. 14.---Annuntiate Aegypto. Quasi dicat: uos qui audistis uaticinium meum, nuntiate Pharaoni quia prope est tempus et tumultus belli.

uERS. 18.---Quoniam sicut Thabor. Hoc est ex comparatione locorum frugiferorum, quasi in mari submersorum, grandem Aegyptiorum potestis intelligere ruinam.  Thabor terminus est Zabulon, mons in medio Galilee campo, mira rotunditate  sublimis: distans a Diocesarea decem millibus contra orientalem plagam. Qui confinium quoque inter tribus Issachar et Nephthalim fuit Carmelus, ubi Nabal Carmelus fuit et nunc uilla est Carmela nomine, decimo lapide oppidi Chebron, uergens ad orientalem plagam ubi Romanorum presidium est.

 Mystice autem, quia Thabor, etc., usque ad in huius seculi mare demersi, et in damnatione perpetua.

uERS. 20.---uitula. Quia Aegyptia plebs in deliciis nutrita, indomita, lasciua, iugum discipline recusauit.

uERS. 21.---Mercenarii.  Principes Aegyptiorum non pastores, sed mercenarios uocat, etc., usque ad Mercenarius autem, et qui non est pastor, cum uidet lupum uenientem, dimittit oues, et fugit  .

uERS. 26.---Et post hec, etc.  Licet uideatur intimare regnum Aegyptiorum non irreparabiliter a Nabuchodonosor esse destructum, etc., usque ad: Percutiet Dominus Aegyptum plaga et sanabit eam , etc.

uERS. 27.---Et tu noli timere, etc. Hec promissio non bene conuenit Iudeis: qui toto orbe dispersi, etc., usque ad: Quia ex parte cecitas contigit in Isrel, et cum plenitudo gentium subintrauerit, tunc omnis Isrel saluus fiet .



CAPUT XLuII.

uERS. 1.---Quod factum est uerbum, etc. Ieremias sicut Isaias et Ezechiel uicinis nationibus plagas  uenturas predicit, quia populum Dei infestabant, et in illius aduersitate gaudebant. Palestinis ergo, sicut ante Aegyptiis, prenuntiat captiuitatem uenturam.

uERS. 4.---Et dissipabitur. Ostendit Tyrum et Sidonem ad Palestinos attinere, licet Tyrus in sortem Nephthalim ceciderit, et Sidon terminus Chananeorum in sortem Aser: sed non eam possedit, quia hostes expellere non ualuit. Reliquias insule Cappadocie. In qua habitabant Cappadoces pristinis cultoribus interfectis. Hec est terminus Chananeorum iuxta Aegyptum, ceciditque in sortem Iude: sed eam non obtinuit, quia Enachim, id est, gigantes allophylorum fortissime restiterunt: et est usque hodie insignis ciuitas Palestine, quamuis de ea prophetatum sit Gaza futura est in tumulum sempiternum:  sed ubi prius fuit uix ulla remanent uestigia, in alio enim loco edificata est.

uERS. 5.---uenit, etc.  Hereticis et schismaticis et omnibus Ecclesie hostibus plagam uenturam significat, etc., usque ad Per libidinem enim carnalium mentes exurit: sed nouissimo precipitabitur.

uERS. 7.---Quomodo quiescet, etc. Quasi dicat: Non potest gladius quiescere, nisi Domino iubente cuius uindictam exercet, uel: Quasi ex persona afflictorum ad gladium Domini locutus erat, sed hic respondet in persona sua.



CAPUT XLuIII.


uERS 1.---Ad Moab hec dicit Dominus, etc.  Sicut est circumcisio carnalis et spiritualis: sic Moab carnalis et spiritualis. Moab interpretatur, etc., usque ad Est autem Moab prouincia Arabum, Nabo ciuitas nobilis, in qua erat Chamos idolum, quod et Beelphegor.

uERS. 6.---Saluate animas uestras. Qui uolunt saluare animam suam fugiant uersuram doctrinam philosophorum et hereticorum, ubi certus est interitus: et per humilitatem confessionis agant penitentiam erroris in deserto districte abstinentie maneantque in simplicitate et ueritate catholice doctrine.

uERS. 9.---Date florem, etc. Qui inuentione humana et in seculari scientia florere uidebatur, in  desertum et in solitudinem redigetur. Quia uero displicet Deo omnis hypocrisis, ut sequens sententia ostendit:

uERS. 10.---Maledictus qui facit, etc. Necesse est enim ut non solum intueamur quod agimus, sed etiam qua discretione agimus.

Maledictus.  Desidia per torporem nascitur, fraus per priuatam dilectionem, etc., usque ad sepe desidia interueniente deficiunt, et frigescente amore tabefiunt.

Et maledictus. Potest hec maledictio omnibus conuenire qui fluxum seculi sequuntur, et corpora sua castigare et seruituti subiicere negligunt, secundum illud: Qui autem sunt Christi carnem suam crucifixerunt , etc. Quia sine sanguinis effusione non  fit remissio peccatorum. Caro enim et sanguis regnum Dei non possidebunt . Maledictus ergo qui prohibet gladium, id est, uerbum Dei a sanguine: quo scilicet animatur materia peccatorum; fundendum est quidquid in membris nostris carnale et terrenum inoleuit et resecandum gladium uerbi Dei.

 Gladium a sanguine prohibere, est predicationis uerbum a carnalis uite interfectione retinere, de quo dicitur: Gladius meus deuorabit carnes . Hinc Paulus ait, Contestor hodie quia mundus sum a sanguine omnium. Non enim subterfugi, quominus annuntiarem omne consilium Dei uobis .

uERS. 11.---Fertilis. Ostenditur Moab ex abundantia in odium et elationem uenisse, et populum Dei  afflictum despexisse, quia nichil afflictionis uel captiuitatis patiebatur.

uERS. 12.---Mittam ei, etc.  Quicunque in humana philosophia confidunt despicientes Ecclesie fidem et doctrinam simplicem, etc., usque ad tunc ibunt cum diabolo et angelis eius in ignem eternum. Iusti autem in uitam eternam.

uERS. 17.---Consolamini. Ironice uel ad penitentiam prouocat, ut per satisfactionem congruam euadant miseriam. Mystice. Sapientes huius mundi et heretici, quos Moab significat, si stultitiam non correxerint ad fidem catholicam conuersi, ueniet illis ruina et uastatio omnibus urbibus eorum, id est, diuersis  sectis. Que enim longe uel prope a ueritate distant, lucente Euangelio subuertentur.

uERS. 25.---Abscissum.  Sicut contra Babylonem et Philisthiim uaticinatus est, etc., usque ad quidquid ad terrenam scientiam pertinet et putatur robustum, subuertitur, ut nichil probetur quod fortissimum putabatur.

uERS. 29.---Audiuimus. Quia in priori commate errantes ad penitentiam prouocabat, et ad Christum conuerti monebat; ut in eius fide perpetuo manerent; nunc incorrigibiles plurimos et obstinatos agnoscens, ex persona eorum, qui de Moab saluati sunt, et experimento suo eius superbiam didicerunt, ait: Audiuimus superbiam Moab, etc. Et Moab superbie arguit, quia plus effertur quam possit, uel poscat eius  fortitudo.

uERS. 31.---Ideo super Moab eiulabo. Potentiam pristine felicitatis et plagam repentine subuersionis ostendit. Moab uniuersam clamabo. Que interpretatur fortitudo eorum, et significat fortissima hereticorum dogmata dialectice constructa, in quibus uidebatur esse fortitudo erroris.

uERS. 32.---Plorabo tibi, uinea Sabama. Tempestatem huius seculi. uidetur enim significare aliquos de Moab ad Dominum conuerti uelle. Sabama enim conuersio aliqua interpretatur. uinea Sabama, etc. Attollens altitudinem, quia superbia turrim ad celum conatur erigere.

uERS. 34.---A Segor usque ad Oronaim. Segor urbs que Mortuo mari imminet, ubi terminus Moabitarum.  Indicat ergo, quia usque ad extremos fines prouincie ululatus personabit. De quo Isaias: uectes eius usque Segor uitulam consternantem , id est, perfecte etatis. Sicut enim in hominibus tricesimus annus, ita in pecudibus et iumentis annus tertius robustissimus est. Aque quoque Nemrim. Isaias: Aque enim Nemrim deserte erunt , etc. Et que hic minus dicuntur, in Isaia plene exponuntur. Est enim Nimrim oppidum super mare Mortuum.

uERS. 35.---Et auferam de Moab. Intereunte secta humane sapientie, cessauit pompa et clamor uerborum, ut philosophi nec heretici de Ecclesia egressi aliquid inueniant in doctrina sua quod humane uite utile sit.

uERS. 37.---Omne enim caput caluitium.   Apud antiquos barbe capitisque rasura luctus indicium fuit, etc., usque ad hinc Isaias: In cunctis capitibus eius caluitium, omnis barba radetur .

uERS. 38.---Quoniam contriui Moab. Omnis doctrina philosophorum et hereticorum, quia fragilis est et inutilis, a ueritate conteritur et dissipatur.

uERS. 41.---Et erit cor fortium Moab. Bene cor Moab cordi mulieris parturientis comparat; quia de magna luxuria ad magnam peruenitur tristitiam.

uERS. 45.---In umbra Hesebon steterunt. Quia in eius munitione sperabat sibi solatium, sed frustra: quia ignis uindicte uerticem tumultus filiorum Moab iusto iudice retribuente oppressit.

uERS. 46.---ue tibi, Moab. Quia nec munitio urbium,  nec uirtus idolorum ualuit te defendere: sic erit perpetuum ue his qui confidunt in sapientia humana, et seruiunt erroribus diuersis.

uERS. 47.---Et conuertam captiuitatem Moab. uidetur tempus gratie significare, in quo quicunque inuocauerit nomen Domini, saluus erit .



CAPUT XLIX.

uERS. 1.---Ad filios. Post Moab ad filios Ammon uerba uertuntur, et increpantur, quod ausi sunt terram Isrel inuadere, unde et eis ultio digna prenuntiatur, et Isrel possessores suos predicitur possessurus.

uERS. 2.---Filie Rabbath. Metropolis Moabitarum, que nunc Ariopolis dicitur, composito nomine ex Hebreo et Greco, quod , id est, Martis ciuitas uocetur.

 uERS. 6.---Et post hec. Quia post conuersionem hereticorum ad fidem rectam, captiuitas peccati dissoluetur, recipientur in communionem Ecclesie, unde exierant. Et captiuos. Possumus per filios Ammon, qui de Loth in spelunca, et in ebrietate, et incestu generati sunt hereticos accipere, secundum illud, Ex nobis exierunt, sed ex nobis non erant .

uERS. 7.---Ad Idumeam.  Tropologice Idumea terrena et carnea delectatio, que consurgit aduersus spiritum, ut non faciamus ea que sunt spiritus, et animam, etc., usque ad Cum enim spiritui caro subiecta fuerit, Idumea transibit in Iudeam, et caro seruiet rationi.

uERS. 9.Si fures. Heretici qui furantur sufficientiam sibi, et quotidie aliquos de Ecclesia rapiunt,  ingredientes uineam Domini, quam de Aegypto transtulit, cupiunt uniuersa populari, ut uix racemum in ea relinquant. Sed Dominus e contra omnia secreta eorum, et patriarcharum Esau  uiros ecclesiasticos et doctores profert in medium. Et prima illius uictoria est patefacere que tegebantur.

. Contra Iudeos factus est sermo, qui Christianis inuident, etc., usque ad ut mortificantes membra nostra  eternam in Christo uictoriam consequamur.

uERS. 14.---Audiui. Hec sententia in Abdia pene eisdem uerbis continetur, et multa huius capituli.

 uERS. 15.---Ecce enim.  Quasi dicat: O Edom, qui minor es inter omnes in circuitu nationes, etc., usque ad inde te detraherem, et ad terram reducerem ceterarum gentium.

Paruulum dedi te in gentibus. O heretice, licet magnus tibi uidearis, et contemnas paruitatem Ecclesie, paruus tamen es et contemptibilis.

uERS. 16.---Cum exaltaueris, etc.  Quia heretici altitudinem et similitudinem aquilarum pollicentur sibi, que ad cadauer Dominicum congregantur, etc., usque ad Quod autem contra hereticos et carnem dictum est, contra Iudeos quoque intelligi potest.

uERS. 19.---Ecce quasi leo.  Sicut Dominus castigauit superbiam Iudeorum, quos per Iordanem,  etc., usque ad sed leo seuissimus in tartarum eos perpetuo cruciandos detrudet.

uERS. 21.---A uoce ruine, etc. ueniente uastatore, strepitus ruine eorum longe lateque resonabit, terrorem incutiens uicinis prouinciis.

uERS. 23.---Confusa est.  Post Philistheos, Moabitas, Ammonitas quoque et Idumeos, ad Damascum, id est, Arabiam, etc., usque ad cum enim captus est populus Iudeorum, Damascus, cui imperabat Aretha, similiter capta est.

uERS. 24.---Dissoluta. Damascus interpretatur poculum sanguinis, aut sanguinem bibens, aut sanguis cilicii; que omnia ethnicis conueniunt, etc., usque ad Quomodo enim aceruus lapidum de dispersis lapidibus cumulatur: sic de omnibus nationibus  aceruus credentium congregatur in ruina Iudeorum cadentium dum gentes surgunt.

uERS. 28.---Ad Cedar. Hi Agareni sunt, sed usurpato nomine Saraceni uocantur, et habitant per solitudinem totam, de quibus peta dicit: Lateque uagantes Agi.

. Mystice. Cedar, quod interpretatur tenebre, et Asor, etc., usque ad qui se simulant filios Orientis, cum sint tenebrarum filii.

uERS. 29.---Tabernacula. Hec omnia Saracenorum proprie gentem significant, qui in tentoriis manent, et ubi nox cegerit sedes habent, et armenta multa, et pecora, camelorumque greges; sed non habent ostia, nec uectes, non enim uersantur in urbibus, sed in solitudine. Hi omnes a Babyloniis  sunt deleti.

uERS. 35.---Ecce ego confringam, etc.  Elam regio Persidis, unde Elamite. Predicit enim propheta, etc., usque ad Elamite quoque despicientes uel tentantes interpretantur, et significant persecutores Ecclesie.



CAPUT L.

uERS. 1.---uerbum. Expleto uaticinio contra Aegyptum, Palestinos, Moab, filios Ammon, Damascum quoque et Cedar, contra Babylonem et Chaldeos sermo dirigitur; ut quos ante latenter arguit, nunc palam scelera eorum manifestando, uastationem et desolationem subsequi aperte pronuntiet, Isaias quoque et Ezechiel similia contra Babylonios  et Chaldeos prophetauerunt.

uERS. 2.---Confusa sunt. Similia dicit Isaias: Ecce ego suscitabo super eos Medos, qui argentum non querant, neque aurum uelint .

uERS. 4.---uenient filii Isrel.  Hec promissio reuersionem populi Dei de captiuitate significat, etc., usque ad ut iungantur illi federe sempiterno.

uERS. 6.---Grex perditus. Hac sententia notantur reges Isrelitarum, qui errare fecerunt populum et declinare ad idololatriam: quorum fuit primus Ieroboam filius Nabath, qui fecit adorari uitulos aureos: deinde ceteri preuaricatores legis.

uERS. 8.---Recedite, etc. Secundum historiam  monet Isrelitas, qui captiuandi erant in Babylonem, ut non stabilem possessionem arbitrentur se ibi habituros, sed spem reuertendi haberent, et cum captiuitas laxaretur, fugerent inde: quia uenturum erat ut a Medis et Persis uastaretur.

 Quomodo corpus nostrum in aliquo terre loco consistit, sic anima, secundum statum suum in aliquo terre loco nuncupatiue est. Corpus nostrum, etc., usque ad sic in Aegypto, alius est in Taphnis, alius est in Memphis, alius in Sienni, alius in Bubastis habitat.

uERS. 12.---Confusa est mater uestra nimis, etc. Isaias dicit similia, Et erit Babylon illa gloriosa, in regnis inclyta, in superbia Chaldeorum, subuertetur sicut Dominus subuertit Sodomam et Gomorrham  . Ecce nouissima erit, etc. In fine mundi, uel in morte cuiusque, omnis gloria et superbia Chaldeorum, et confusio mundi recedet a nobis, et ita omnia subuertentur, sicut subuertit Deus Sodomam et Gomorrham, nec ultra uoluptatis uel mundi futurus est status.

uERS. 15.---Sicut fecit, facite ei. Id est, sicut illa per Nabuchodonosor gentes circumquaque uastauit, ita ei retributionem reddite.

uERS. 16.---A facie gladii columbe. Columba stulta dicitur, quia nutrit pullos alienos; ita Nabuchodonosor alios opprimendo et fouendo. Etiam Nabuchodonosor columbam uocat, non pro simplicitate, sed pro stultitia superbie.

uERS. 17.---Leones eiecerunt, etc. Teglathphalasar  qui partem magnam Iudeorum in Assyrios transtulit, et Sennacherib qui decem tribus in montes Medorum traduxit, hi leones appellantur.

uERS. 18.---Ecce ego uisitabo.  uisitat Dominus regem Babylonis, id est, confusionis, sicut uisitauit regem Assur, qui interpretatur, etc, usque ad sed nouus populus in noua ciuitate in perpetuum exsultabit.

uERS. 21.---Super terram dominantium. Predicatoribus Christi precipitur, ut regnum diaboli studeant euertere: et opera eius maligna et consilia pessima, ut interficiant omnes peccatores terre, et disperdant de ciuitate Domini omnes operantes iniquitatem.

 uERS. 23.---Quomodo confractus, etc.  Malleus uniuerse terre diabolus est. Sed est qui non curat de malleo uniuerse terre, uir scilicet, stans super muros Adamantinos, etc., usque ad legi enim Dei non subiicitur, neque enim potest, et inuenta est Babylon, et comprehensa: quia Domino restitit.

uERS. 25-27.---Aperuit Dominus thesaurum, etc.  Alia editio: Aperite apothecas eius, etc., ut ait Apostolus : Pertulit in multa patientia uasa ire preparata in perditionem super uasa misericordie, etc. Alii ergo uasa misericordie, alii uasa ire, etc., usque ad qui asserit sidera non esse causas eorum que fiunt super terram, precipue eorum  que Christianis accidunt: preceptum Domini exsequitur.

uERS. 28.---uox fugientium.  Utinam hec esset nostra uox, o catechumeni, fugientium de Babylone, et fugientium, etc., usque ad interfice omnes peccatores terre, qui in te sunt, et omnes Babylonios, ut possis mundatus in Ierusalem transgredi ciuitatem Dei.

uERS. 31.---Ecce ego ad te.  Mystice prenuntiat Antichristo, qui extolletur super omne id quod dicitur Deus, etc., usque ad quia non timuerunt calumniam et captiuitatem populo Dei inferre.

uERS. 37.---Et erunt quasi mulieres.  Imbelles quasi mulieres, per Medos et Persas destruxit eos, etc., usque ad quia synagoga eorum terra sculptilium  est, et in portentis, id est falsis figmentis gloriantur.

uERS. 44.---Ecce quasi leo.  uidetur significare quod Nabuchodonosor, postquam regnum Iudeorum, etc., usque ad et ut demonstret non Cyri potentia, sed Domini iudicio factum esse, subditur: Quis enim similis mei?



CAPUT LI.

uERS. 5.---Quoniam non fuit, etc. Quia Dominus misit eos in uindictam populi sui, quem non corripiendo castigauit, sed seuiendo contriuit: unde, ue Assur, uirga furoris mei .

uERS. 6.---Fugite de medio, etc. Post plagas Babylonis, ad Iudeos historice, ad fideles mystice exhortationem  conuertit, ut fugiant de medio Babylonis, id est mundane confusionis.

 Non gradatim scilicet, non pedetentim, sed uelociter exite, quicunque confusam habetis animam, etc., usque ad Similiter, quando sunt minora peccata, ministris utitur Deus: quando uero grauiora, tunc ad retributionem ipse festinat.

uERS. 7.---Calix aureus, etc. Non est semper calix aureus Babylonis uel in manu Domini; cum enim ad uindictam uenerit et in manu Domini posita fuerit, efficietur terra que facta est in Iob. Nec iugiter in manu Domini continetur; sed tunc tantum cum restituet ei Dominus quod meretur.

 Calix aureus. Nabuchodonosor uolens decipere homines per calicem Babylonis, non miscuit  in uase fictili, etc., usque ad sepe uidi aureum calicem in pulchro sermonis ornatu, et dogmatum uenena considerans, deprehendi calicem Babylonis.

Inebrians, etc.  uide omnes homines ebrios; inebriamur ira et tristitia: inebriamur, etc., usque ad ab eo omnes inebriamur quandiu terra sumus.

De uino.  Sicut in his, qui uinum corporale bibunt supra mensuram, uidemus ebrii corporis motum, etc., usque ad biberunt gentes, ideo commote sunt.

uERS. 8.---Subito cecidit. Significat consummationem mundi subito futuram, que non per partes sed repente fiet, sicut Iericho corruens cito uel subito periit. Si autem ueneris ad aduentum Christi, et  uideris magnum eius opus, quomodo subuertit omnia dogmata gentium, ut credentes de erroris iugo eximeret, uidebis quia in passione eius Babylon subito corruit et contrita est; uideat quisque Babylonem in pectore suo corruisse. In cuius enim corde non cecidit, Christus ei nondum aduenit: Babylon ruit, edificatur Ierusalem ciuitas sancta Dei.

Ululate.  Quia nulla anima apud Deum insanabilis, consilium dat eis qui possunt, etc., usque ad sed quia noluit curari, satisfaciunt boni medici et dicunt:

uERS. 9.---Curauimus.  uide ne quando angelis precipiat Deus languenti anime tue medicamina conficere, etc., usque ad profert Deus iudicium suum ad humiliandum quod exaltatum est.

 uERS. 16.---Qui leuat nubes, id est predicatores et prophetas, qui nos a calore futuri iudicii defendunt imbre eloquii sui, cum futura depromunt. Fulgura. Predicatores prophetarum fulgura sunt, cum inimicos percutiunt: pluuie, cum deuotos a peccatis abluunt, et imbrem salutis infundunt: unde spirituales germinent fructus, et in maturam messem coalescant. Et producit uentos de thesauris. uenti sunt apostoli, quorum predicatio percurrit mundum tanquam uentus celerrimus: de quibus alibi dicitur: Sagittas suas ardentibus effecit . Ipsis enim uentis penne propter discursus celeritatem tribuuntur; unde: uolauit super pennas uentorum .

uERS. 17.---Stultus factus est. Bene post subuersionem Babylonis reprehendit fabricatores idolorum,  quia per stultitiam humane mentis facta sunt opera uana et risu digna: quia nec spiritus in eis, nec uox, nec ulla efficacia: unde nec se, nec cultores suos in die uisitationis liberare possunt.

Confusus est.  Demonstrata subuersione Babylonis, redit propheta ad auctorem tanti iudicii: quia non est potestas nisi a Deo, qui dominatur in regno hominum, et cui uoluerit dabit illud.

uERS. 25.---Ecce ego, etc. Mons pestifer, Nabuchodonosor, et regnum Chaldeorum; uel diabolus, qui alibi mons caliginosus, propter tenebras erroris, dicitur. Et dabo te. Ad hunc montem pertinent Iudei, heretici, blasphemi, et omnes impii, qui perdurant in malitia, nec conuertuntur ut fiant lapides uiui in edificio Dei.

 uERS. 30.---Cessauerunt, etc. ueniente Cyro et Dario cessauit robur Babylonis et principum eius.

uERS. 33.---Filia Babylonis, etc. Fuit plebs Babylonis, quando per potentiam regni et diuitiarum abundantiam triturabat et conterebat gentes: sed tempus messionis eius uenit cum cogitur recipere quod gessit, de qua ex persona Iudaice plebis consequenter dicitur: Comedit me et deuorauit me Nabuchodonosor, rex Babylonis.

Et desertum faciam mare, etc.  Mystice mare huius seculi significat turbulentiam, quod Dominus desertum ponit. Faciet enim cessare luxum eius, et dissipabuntur iniqui, qui confusioni errorum uitiorumque deseruiebant.

 uERS. 41.---Quomodo capta est Sesach.  Sesach, byssus sacci, uel manus sacci interpretatur: sicut Babylon confusio, etc., usque ad ut egrediantur de societate eorum, ne cum illis pereant.

uERS. 45.---Egredimini de medio eius.  Qui uult animam suam saluam facere, etc., usque ad sed in meditatione legis eius et exercitio uirtutum strenui.

uERS. 52.---Propterea, etc.  Enumerat plagas Babylonis superuenturas et optimatibus eius, ducibus et magistratibus, et omni populo, etc., usque ad Exite de illa, populus meus, ne participes sitis delictorum eius, et de plagis eius non accipiatis , etc.

uERS. 64.---Sic submergetur Babylon. Nam secundum  historiam Babylon in Euphraten mersa est, quamuis in solitudinem redacta. Sed spiritualis Babylonis eternum interitum predicit, que in profundum inferni cum principe diabolo demergetur. Unde Ioannes: Sustulit unus angelus fortis lapidem quasi molarem magnum, et misit in mare, dicens: Hoc impetu mittetur Babylon .



CAPUT LII.

uERS. 1.---Filius uiginti. Historia que captum refert Sedeciam, et Ierusalem a Chaldeis uastatam, in libro Regum plene tota continetur.

uERS. 4.---Factum est autem. Nouenarius minor denario imperfectionem legis significat, etc., usque ad tenebris peccatorum uallati fugiunt, et uidentes lupum uenientem oues dimittunt.

 uERS. 7.---Per uiam porte. Latenter arguit inertiam doctorum, qui inter muros duorum Testamentorum constituti, non bellum gerere, sed effugere querunt, et deliciis magis affluere  quam scuto fidei hostibus resistere.

uERS. 8.---Persecutus est, etc.  In libro Regum ita legitur: Fugit Sedecias per uiam, etc. Malignis spiritibus populum circumdantibus, rector non fugit, etc., usque ad Apprehensum ergo regem duxerunt ad regem Babylonis in Reblatha, etc.

uERS. 11.---Et adduxit eum rex, etc. Quia anima in confusione peccatorum uincta compedibus uitiorum, per malignos spiritus ducitur in domum carceris usque ad diem mortis, et in angustia mentis  includitur, ut mortis sententiam exspectet.

uERS. 12.---In mense autem quinto, etc. Congruit ordo temporis cum ratione uindicte: Mense quinto uastatur ciuitas, que Pentateuchum despexit, decima die mensis, quia decalogo legis contraria fecit, blandiens sibi de securitate pro sanctorum locorum habitatione; unde supra: Nolite confidere, etc.

 Dum Scriptura Sedecie captiuitatem narrat,  ordinem captiuitatis interne denuntiat, etc., usque ad Quandoque enim et lumen totius rationis clauditur, quia prauo usu et iniquitatis sue multitudine grauatur.

uenit Nabuzardan, etc.  Iusto iudicio Dei uenit Nabuzardan, princeps exercitus regis Babylonis, super Ierusalem, et succendit, etc., usque ad omnem domum comburit igni, id est, cuiusque conscientiam flamma illiciti amoris.

De pauperibus, etc.  Eos, qui utiles uerbo et exemplo esse poterant, etc., usque ad sed spine et tribuli uitiorum.

uERS. 20.---Columnas quoque, etc. Per diuersa uasa, diuersa officia in Ecclesia significantur, que maligni spiritus de seruitio Dei auferunt, et in usum  suum conuertunt.

uERS. 21.---De columnis, etc.  Quod facturam columnarum describit cum capitellis, et retiaculis atque malis granatis, ostendit, etc., usque ad legat opus nostrum super librum Regum, ubi quid de his sancti Patres senserint, explanatum est.

uERS. 24.---Et tulit magister, etc. Etiam fortes in Ecclesia diabolus decipit et captiuat; unde: Esce eius electe , etc.

uERS. 25.---De ciuitate tulit, etc. Continentes, scilicet, oleum gratie et misericordie  in pectore suo non habentes, qui frustra super uiros bellatores constituuntur, cum arrogantiam uitare non premeditantur.

uERS. 26.---Septem uiros, etc. Septiformi Spiritu,  scilicet, sanctificatos. Sed quia gratiam perdiderunt, septem spiritibus nequioribus traditi, non regis celestis mandata intuuntur, sed regis inferni uoluntati obsequuntur. Et scribam, etc. Quem liber Regum Sophar, qui interpretatur dissipans uel diuidens, et significat eos qui rudes in Ecclesia, quos ad militiam Christi nutrire debuerant, prauis exemplis dissipant, et a cetu fidelium per errorem sequestrant.

Et sexaginta uiros, etc. Stultos, scilicet, cooperatores, qui merito uulgi nomine appellantur, qui utilitatem diuini consilii discernere et implere neglexerunt.

uERS. 27.---Et percussit eos rex Babylonis, etc. Hoc ambit rex Babylonis, ut quos ab Ecclesia euellit, perducat ad interfectionem perpetue mortis.

 uERS. 28.---Iste est populus, etc.  Tertio uastauit Nabuchodonosor Iudeam. Primo, cum Ioachim, etc., usque ad et retrudit in carcerem inferni, ubi gemunt in perpetuum damnati.

uERS. 31.---Et factum est.  Significat admirandam Dei potentiam per bonos et malos eque sua, etc., usque ad correctum misericorditer respexit, et de penis liberans quieti restituit et honori.





THRENI. *

Editio Duacensium theologorum libro Lamentationum Expositionem annectit Paschasii Ratperti, qui circa annum Domini 880 floruit. Hanc certe, ut annis quadraginta Ratperto senior, non nouit Walafridus, et ideo nunc omittendam censuimus, mox inter Opera Paschasii Ratperti suo loco daturi. 





PROPHETIA BARUCH. *


PRAEFATIO.

Liber iste, qui Baruch nomine prenotatur, in Hebreo canone non habetur, sed tantum in uulgata editione [a 1Kb] , similiter et epistola Ieremie. Propter  notitiam autem legentium hic scripta sunt, quia multa de Christo nouissimisque temporibus indicant.








PROPHETIA EZECHIELIS.







PROPHETIA DANIELIS.







LIBER DUODECIM PROPHETARUM.







MACHABAEORUM LIBRI DUO.







EuANGELIUM SECUNDUM MATTHAEUM. *



PROLOGUS.


Mattheus cum primo predicasset Euangelium in Iudea, uolens transire ad gentes, primus Euangelium scripsit Hebraice: quod fratribus a quibus ibat, ad memoriam reliquit. Sicut enim necesse fuit ad confirmationem fidei Euangelium predicare, sic et contra hereticos scribi. Cum autem plures Euangelium scripserint, quatuor tantum habent auctoritatis  testimonium: quia per quatuor mundi partes fidem nuntiant Trinitatis, et sunt quasi quatuor rote in quadriga Domini, que uehit eum per predicationem Euangelii, et genus humanum quadrifida  morte peremptum eorum erat predicatione uiuificandum: unde et aliorum euangelia deciderunt, nec recepta sunt: quia nolebant prefinitum numerum cessari propter uirtutem sacramenti. Designantur etiam euangeliste quatuor figuris, que non sunt deceptorie, sed iucundi mysterii sibi conscie. Mattheus in homine intelligitur: quia circa humanitatem Christi principaliter immoratur. Marcus in  leone, quia agit de resurrectione. Lucas in uitulo, agens de sacerdotio. Ioannes in aquila, scribens sacramenta Diuinitatis. Christus uero quem describunt, homo fuit de uirgine natus: uitulus in immolatione,  leo in resurrectione, aquila in ascensione. uel in homine humanitas, in uitulo sacerdotium, in leone regnum, in aquila exprimitur Diuinitatis sacramentum.


Incipit Euangelium secundum Mattheum.



CAPUT PRIMUM.

uERS. 1.---Liber generationis.  Hebrei uoluminibus suis a principiis nomen imponunt, ut liber Genesis, etc., usque ad sed hic mos est in multis, maxime in prophetis, ut uisio Isaie, subaudis hec est.

Filii Dauid. Ordo preposterus ne premisso Abraham, generationis contextio interrumperetur. Horum  duorum specialiter dicitur Filius: quia unus primus inter patriarchas, alter inter reges ad quos facta est de Christo promissio, ut Iudeis Christum ex lege uenturum aperiret, in quo uiderent uaticinia impleri.

Filii Dauid filii Abraham. Hos duos de omnibus elegit quorum Filius dicitur Christus, ut Iudeis quibus scribit, scientibus ex lege Christum uenturum, appareret hic esse qui diu erat promissus, in quo uiderentur impleri omnia uaticinia; his enim solis in ueteri Testamento legitur facta promissio Abrahe, et benedicentur in semine tuo omnes gentes terre .

Abraham et Dauid sunt due columne uersantes in lege quasi in uestibulo ante ostium quod est Christus:  quas ambit funiculus duodecim cubitorum, id est fides apostolorum. Amplectitur hos in genealogia patres, de quorum medio ostium Christus aperitur credentibus.

uERS. 2.---Abraham genuit Isaac: Isaac autem genuit Iacob. Ab eo congrue sit generationis exordium cui promissus est primum, in quo est benedictio omnium.

Mattheus generationem incipit ab exordio promissionis. Et etiam usque in finem libri hec agitur, ut qui ex hac generatione natus est, Deus et homo intelligatur.

Ab initio ab eo cui primum facta est promissio fidei incipit, ut in hoc patre discant cui primum facta est promissio, qui et quales esse debeant qui  uolunt in eius semine benedici. Mattheus generationem descendendo incipit uel computat: quia humanitatem Christi ostendit, per quam Deus ad homines descendit. Lucas ascendendo referens formam sacramenti aperit. A baptismo enim incipiens usque ad Deum ascendit, ostendens baptizatos ascendere ad hoc, ut sint filii Dei.

Genuit. Mattheus ponit, genuit: qui nature filios tantum numerat. Lucas: Qui fuit: qui aliquos secundum legem uel per adoptionem filios interponit. Mattheus ponit genuit, et non generauit, forsitan ut ille cognosceretur in fine ostensus de quo dicitur: Ego hodie genui te .

Iudam et fratres. Ideo solus Iudas nominatim exprimitur,  ut eum cognosceres qui ex eius stirpe fuerat promissus.

Fratres Iude memorat pretermissis fratribus Isaac et Iacob: quia illi a populo Dei quasi alieni sunt repulsi: hi uelut heredes in libro uite scripti, et quasi patriarche duodecim, in quibus et numerus apostolorum signatur. Sed nominatim non exprimuntur, ne ultra numerum sacramenti generatio extendatur.

In semine predictorum patrum Christus intrauit in Aegyptum quod presagiens inimicus populum premebat, et non feminas, sed mares interimebat, ut eum exstingueret.

De Iuda Christus quem omnes gentes susceperunt: quo ueniente iam Herodes alienigena principabatur.

 uERS. 3.---Iudas autem. Iudas genuit Phares et Zaram antequam intraret Aegyptum in quam ambo postea cum patre transierunt.

Phares autem genuit Esrom. In Aegypto genuit Phares Esrom, et Esrom Aram, et Aram Aminadab, et Aminadab Naasson: et tunc Moyses eduxit eos de Aegypto. Naasson fuit dux sub Moyse in tribu Iuda per desertum, in quo genuit Salmon. Iste Salmon fuit princeps in tribu Iuda, qui cum Iosue in terram promissionis intrauit. Iste Salmon in terra promissionis genuit Booz de Raab.

Christus est Phares, id est diuisio, quia separabit oues ab hedis. Ipse est Esrom, id est sagitta uel atrium, quia penetrat corda auditorum. Habet etiam  latitudinem caritatis, qua et inimicos dilexit.

uERS. 4.---Aram autem. Aram Christus electus uel excelsus interpretatur: Electus de quo propheta: Ecce puer meus quem elegi . Et alibi: Excelsus super omnes gentes Dominus . Ipse est Aminadab, id est uoluntarius, qui dicit: uoluntarie sacrificabo tibi . Idem est Naasson, id est augurium, qui nouit preterita, presentia et futura. uel Naasson serpentinus, quia Christus more serpentis omnes cauit insidias.

uERS. 5.---Salmon autem genuit Booz. Christus est Salmon, id est, sensibilis, quia omnia sentit. Ipse accepit Raab, id est Ecclesiam de gentibus. Raab, fames, uel beatitudo, uel impetus: quia Ecclesia gentium esurit et sitit iustitiam, et dilatata per  orbem terrarum impetu doctrine philosophos et reges conuertit. Raab ostendit coccinum in fenestra, id est in ore per confessionem Christi passionem declarat. Raab meretrix que nuntios Iosue suscepit, quam Salmon princeps tribus Iude sibi copulauit, significat Ecclesiam de gentibus, que principi ex Iuda, id est Christo copulatur. Et sola cum suis saluatur, dum Iericho, id est presens seculum, septem muris uitiorum uallatum, septem dierum tempore tubis predicationum circumuallatur, donec in nouissima tuba omnes muri corruant, et nouissima mors destruatur.

Booz autem. Booz Christus de quo dicitur: Ecce Dominus Deus in fortitudine ueniet . Nota  nullam de sanctis feminis in genealogia Christi assumi, sed quas Scriptura reprehendit. Debuit enim de peccatoribus nasci, qui pro peccatoribus uenerat, ut discerent sui peccata patrum sibi non obesse. Unde agnus in Pascha immolandus iussus est assumi ex capris et ouibus id est ex iustis et peccatoribus generandus

Ex Ruth. Moabitide, ut ostendat impletum uaticinium Isaie: Emitte agnum, Domine, dominatorem terre . Per hanc semen Abrahe ad Christum deducitur. Ecclesia de gentibus per Ruth significata, priusquam ad Booz, id est ad Christum ueniret, ex patre diabolo erat.

Ruth significat Ecclesiam que est de Moab, id est de gentibus, que ex patre diabolo et petra deserti  propter idololatriam de qua Deus suscitauit filios Abrahe: oblita prioris gentis uenit ad Booz, qui fortis dicitur, id est ad Christum, qui suscitat semen fratris sui, id est Moysi qui obiit sine liberis, quia nichil ad perfectum adduxit lex . Ruth uidens uel festinans; quia Ecclesia puro corde Deum uidet que festinat ad brauium superne uisionis et diffinit perseuerare in fide et dilectione.

Iesse autem. Pater Dauid sepius nominatur Isai, sed binomius fuit. Hic autem ideo dicitur Iesse: ut sciret eum uenisse; de quo Isaia: Egredietur uirga de radice Iesse , etc. Hic est flos quem odorat Isaac, dicens: Ecce odor filii mei sicut odor agri pleni , quia Spiritus eum abundantissime repleuit.

 Regem. Non quod solus in hac genealogia rex, sed quia primus rex de Iuda et regum principium, propter quem et ceteri in solio regni seruantur: et per istum ordo generationis decurrit ad Christum qui habet regnum Dauid.

uERS. 6.---Dauid autem rex. Mystice Dauid, id est Christus qui Goliam, id est diabolum superauit. Ipse est manu fortis, uel uisu desiderabilis. De eodem dicitur: Dominus fortis et potens , etc. Et iterum: Speciosus forma pre filiis hominum .

Urie. Uria, lux mea Dei scilicet, id est, diabolus, qui dixit: Similis ero Altissimo : cui Ecclesiam coniugatam Christus de solario paterne maiestatis adamauit, et pulchram factam sibi matrimonio  copulauit. Urias qui est figura diaboli, lux mea Deus interpretatur, qui adhuc transformat se in angelum lucis, et lucem Dei se facit.

uERS. 7.---Salomon autem. Christus est Salomon, id est pacificus, quia ipse est pax nostra qui fecit utraque unum. Ipse est Roboam, id est impetus populi, qui uelociter populos conuertit ad fidem. Roboam. De isto dicitur: Dabo ipsi Roboam tribum Iudam, ut remaneat lucerna Dauid cunctis diebus in Isrel . Quod ad litteram non potest accipi, quia nec Isrel cunctis diebus exstitit, nec de Dauid post Christum dux aliquis in Isrel fuit. Sed Christus lucerna est eterna in celesti Isrel, et ideo seruatur semper. Super solium autem Dauid dicitur  sedere Christus, quia regnum Dauid temporale figurauit eternum Christi regnum. Abias. Pater Dominus, id est, Christus, qui dicit: Ego ero illi in Patrem, quia tanquam Dominus omnia quecunque uoluit fecit . Qui etiam est Asa, id est, attollens, quia ipse abstulit peccata mundi.

uERS. 8.---Iosaphat, etc. Iudicans uel iudicium Dei, scilicet Christus qui iudicat orbem terre in equitate. Ioram autem genuit. Christus est Ioram, id est excelsus, qui ait: Nemo ascendit in celum nisi qui descendit de celo filius hominis qui est in celo .

uERS. 9.---Ozias autem. Sub Ozia, Ioathan, Achaz et Ezechia, prophetauit Isaias de Christo. Propter peccata principum claudebantur ora prophetarum.  Ezechias. Fortis Dominus, ipse est qui dicit apostolis: Nolite timere. Ezechie cum esset sine liberis dictum est: Dispone domui tue, quia morieris tu et non uiues . Ideo fleuit non propter longiorem uitam, cum sciret inde placuisse Deo Salomonem, quia non petiisset ampliores annos: sed quia dubitabat ne promissio Dei impleretur cum se sciret esse de genere Dauid per quem oportebat uenire Christum: et ipse erat sine liberis unde et dicebat : Non uidebo Dominum Deum, item, non aspiciam hominem ultra, etc. E contra credebat, quia fidelis est qui promiserat. Deus autem sententiam quam dederat, ad probationem fidei immutat, et spatium generandi dat.

uERS. 10.---Manasses. Obliuiosus. Iste est qui  quasi conuerso peccatori dixit: Omnium iniquitatum eius non recordabor . Amon, id est fidelis uel nutritius, significans Christum de quo dicitur: Fidelis Dominus in omnibus uiis suis, qui conuocat filios, ut gallina pullos suos .

uERS. 11.---Iosias, id est salus Domini uel incensum. Ille est qui dicit: Dirigatur oratio mea sicut incensum , etc.

Iosias, rex iustus, quod non filii eius quos genuit, non in transmigratione, quia nunquam transmigrauit: sed secundum predestinationem Dei ad transmigrandum, Iechoniam et fratres eius simul ponit, ut quorum est communis iniquitas similis sit et miseria. Iechonias preparatio Domini, quia tam patrem quam filium Dominus ad transmigrandum preparauit.

  ueritas historie habet, quod duo fuerunt Iechonie, ut unus scilicet pater sit in fine precedentis tesseradecadis, alter in principio sequentis Sed mystice secundum Augustinum unus et idem est in fide precedentis et in principio sequentis. Sed quare pretermissus est Ioachim pater Iechonie? forsitan ut typum Christi faceret Iechoniam bis numerauit, et Ioachim ne numerus augeretur pretermisit.

Omnes qui a Dauid usque ad transmigrationem Babylonis numerantur, reges fuerunt.

Iechonias. Prior Iechonias, resurrectio Domini, sequens Iechonias preparatio Domini dicitur. Utrumque  congruit Christo, qui est resurrectio et uita .

uERS. 12.---Salathiel. Petitio mea Deus, Christo conuenit qui dicit: Pater sancte, serua eos quos dedisti mihi, ut sint unum sicut et nos .

uERS. 13.---Zorobabel autem genuit Abiud. Magister Babylonis, id est confusionis. Illi conuenit qui mundum ab errore idololatrie ad uiam ueritatis reuocauit. Fuerunt uiri studiosi ex Iudeis dicti Heriles propter propinquitatem generis Christi, erantque Nazarei, qui ordinem genealogie Christi partim memoriter, partim ex libris Dierum, partim ab auis et proauis retinentes secundum ordinem scripserunt. Abiud, id est, pater meus. Iste Christo conuenit, de quo dicitur: Ipse inuocauit me: pater meus es tu  , etc. Eliachim. Dominus resuscitans. Ille qui dicit: Omnis qui uidet Filium et credit in eum, habebit uitam eternam, et ego resuscitabo eum , etc.

uERS. 14.---Azor. Adiutus. Ille est qui dicit: Ecce Deus adiuuit me, Dominus susceptor est anime mee . Sadoch. Iustus, id est Christus, de quo dicitur: Iustus Dominus et iustitias dilexit . Achim, id est, frater meus iste. Quis alius quam ille qui homo fieri uoluit, ut possit habere fratres, de quibus diceret: Nuntiabo nomen tuum fratribus meis . Eliud, id est, Deus meus conuenit Christo qui dicit: Deus meus ut quid dereliquisti me ?

uERS. 15.---Eleazar, id est, Deus meus adiutor.  Ille est qui ex persona hominis dixit: Deus meus sperabo in eum . Mathan. Donans uel donatus. Ille est qui dedit bona hominibus, et de quo dicitur: Sic Deus dilexit mundum, ut Filium suum daret .

Per hos patres Christus in mundum, et omnium horum in se gerebat officium. Et dignum est ut per eamdem lineam sanctitatis ad eum ascendamus, per quam ad nos descendere est dignatus.

uERS. 16.---Ioseph. Apponens Christus qui Iudeis gentes apposuit, qui et pater Christi dicitur, quem de sua coniuge natum adoptiue suscepit: sed et putatiue pater dicitur. Ioseph Mattheus dicit filium Iacob, et Iacob filium Mathan. Lucas Ioseph filium Heli, et Heli filium Mathat, sed Mathan et  Mathat de eadem uxore Hesta nomine singulos genuerunt. Mathan qui per Salomonem descendit, eam prius duxit, et relicto uno filio Iacob obiit, et postea Mathat qui per Mathan descendit de Dauid, eamdem duxit et genuit Heli, sic Iacob et Heli fratres sunt uterini. Iacob autem uxorem Heli fratris sui sine liberis defuncti, ad suscitandum semen eius, accipiens, genuit Ioseph natura suum, sed secundum legem Heli filium. Quod dicitur filius nomine eius uocari cui suscitatur, non est uerum cum Booz eum quem genuit ex Ruth, non Elimelech cui suscitatur, sed Obeth uocauit.

uirum Marie. Quid ad Christum generatio ex Dauid deducta ad Ioseph, cum Christus non ex semine  Ioseph? Sed non est consuetudo Scripturarum, ut ordo mulierum in generationibus texatur; et ideo non per Mariam, sed per Ioseph inducitur, cum de una Ioseph et Maria tribu fuerint. Unde et eam quasi propinquam cogebatur accipere, ne tribus in aliam se confunderet: unde etiam simul tanquam de una stirpe profitentur in Bethlehem redire cum singulis in suam ciuitatem.

Exemplo Marie liquet fidelibus coniugatis seruato pari consensu continentiam posse permanere, coniugiumque uocari non permisto corporeo sexu, sed custodito mentis affectu. Unde et Ioseph uir Marie dicitur, quia coniugium uerum est ubi conseruatur amoris effectus, et in Maria fructus nuptiarum inuenitur.

 uERS. 17.---Omnes itaque. Decurso ordine generationis tandem, in fine concludendo, euangelista recapitulat sub mystico numero.

uERS. 18.---Christi autem generatio. Sine additamento, Iesu, ponit, ut eum intelligas de quo propheta: Unxit te Deus tuus. iehsu, quod substantialiter illi conuenit, angelo reseruat, ut qui post dicturus est conceptum de Spiritu sancto, nomen ei proprium ex saluationis officio sublimius declaret. Sic erat. Sicut dictum est, ut ex Ioseph, origo Marie, que et de Dauid claresceret: et Christus, non ex eius semine, ut Deus et homo, per genealogiam homo, per hoc, de uirgine de Spiritu sancto Deus ostenditur. Sic, inquam, erat ut prescripta est et mox dicetur, sicut postea signis et prodigiis manifestatur,  ut totus liber Deum et hominem natum demonstret: quod est credendum ut possit intelligi. Hic enim sensus deficit humanus, ubi non est natura, sed uirtus: qui non credit non intelligit quod uirgo peperit, quod uerbum caro factum est.

Cum esset desponsata.  Ideo desponsata ut significaret Ecclesiam, que uirgo est et sponsa: et ut per Ioseph, etc., usque ad desponsatio fiebat per aliquot dies ante assiduam cohabitationem, et interim erat uxor sub custodia uiri.

Antequam conuenirent. Non quod postea conuenerint: ut si diceremus antequam penituerit, morte preuentus est. Non quod postea conuenerint; sed ostendit proximum tempus nuptiarum, in quo nuptiarum solemnia celebrantur.

 Inuenta est in utero habens. Inuenit Ioseph in utero habere, sed non de Spiritu sancto sciebat esse: cum postea ut dubius deliberaret dimittere eam, apostolus autem hoc addit ne interim surreperet suspicio lectori. Quomodo hoc factum sit, et quo ordine, uel in qua ciuitate Christi conceptio sit celebrata, hoc pretermissum a Luca exponitur.

uERS. 19.---Iustus. Per fidem, qua credebat Christum de uirgine nasciturum, et uoluit se humiliare ante tantam gratiam.

Quod iustus erat, hoc est testimonium castitatis Marie, ut qui seruat innocentem, iustus dicatur: sed et pius dum nollet propalare, ex conscientia castitatis iustus, ex timore pius. Sciebat illam esse  inculpabilem: sed unde uel quid esset ignorabat: et ideo mediam elegit uiam effugiendi, ut neque innocentem proderet, neque rei incognite consentiendo se reum faceret coram Deo. uera uirtus est, cum nec pietas sine iustitia, nec sine pietate iustitia, que separate ab inuicem dilabuntur.

Et nollet eam. Quam desponsauerat in coniugium ducere, ne uideretur quod ignorabat celare. uel traducere ad penam in qua nouerat non esse infamiam, quia sciebat se eam uirginem accepisse, intactam seruasse.

uERS. 20.---Hec autem eo cogitante. Hic docemur diu deliberandum esse in incertis, ne peccetur temeritate leuitatis. Ecce angelus Domini. Quia sic pie cogitat, consolari meretur, et consilium suum  meliori consilio mutatur. Fili Dauid. Recognosce quod promissum est domui Dauid, de qua tu es et Maria, et uide impletum in ea. Noli timere. Quamuis tantum sit quantum credis, et ne timeas pro reatu, sed amplectere caritatis intuitu. Coniugem. Coniux erat non concubitu, sed affectu, non coniunctione corporis, sed copulatione animorum.

Nota coniugem dici a prima fide desponsationis. Igitur dispensationis est, si quis permittitur aliam ducere post sacramentum sponsionis, et si nunquam debitum soluere possit.

Bene Ioseph uir, et Maria coniux dicitur, cum in eo seruatur affectus amoris, quod uerum coniugium, et in ea sine coitu est fructus nuptiarum.

In ea natum est. De ea nasci, est in lucem produci.  In ea uero nasci, est concipi, uel secundum presentiam angeli quam habet ex Deo: cui futurum quasi preteritum, natum dicitur. De Spiritu sancto est. Spiritus sanctus dicitur Deus, et donum Dei, et caritas, et sola caritas eum incarnari fecit.

uERS. 21.---Pariet. Ne uideretur Ioseph non esse necessarius ei, subdit: Pariet. Et ita eris necessarius procurationi. Et uocabis nomen eius Iesum. Idem dicit isti quod predixerat Marie ut promissum Saluatorem iam uenisse tam uiris quam feminis representet ex uoce. Ipse enim. Nomen interpretatur.

uERS. 22.---Hoc autem, etc. Quod propinquo est desponsata: quod inuenta est in utero habens: quod peperit uirgo: quod iehsu uocatus est: quod saluat. Hoc enim ait Euangelista, quando iam omnia impleta  erant.

Ut adimpleretur. Isaie prophetia, signum est prescientie Dei, quia quod dicit certum est a Deo presciri: et ideo ab homine debet timeri. Nullum autem signum quod designat, efficit: sed tantum signat quod ostendit, sic prophetia non necessitatem erum facit que predicit, sed signum est prescientie Dei.

 Non est necessitas rerum ex eloquio prophetarum, sed sola exhibitio ueritatis. Prophetia non fecit necessitatem eorum que dicit, sed signum est prescientie Dei.

Prophetia alia est ex predestinatione Dei, quam necesse est omnibus modis euenire, ut sine nostro  impleatur arbitrio: ut hec de qua hic agitur. Alia est ex prescientia Dei cui nostrum admiscetur arbitrium. Alia est, que comminatio dicitur, que fit ob signum animaduersionis diuine, ut fugiant a facie arcus electi, et iuste pereant incauti, et non ex prescientia: quia longe aliter scitur, quam futurum comminetur.

uERS. 23.---Ecce uirgo. Admiratur propheta Isaias, et quasi omnes de somno suscitans, ait: Ecce uirgo in utero habebit . Spiritui sancto presens erat quod in tempore nondum erat. Ecce uirgo, etc. Dicunt Iudei quod non est hoc nomen integritatis, sed etatis puella. Sed quomodo tunc est signum? Sensum Isaie sequitur, non uerba. Pro concipiet, ponit: In utero habebit: et uocabunt, pro uocabis,  uel uocabitur.

Emmanuel. Proprium est Christi, ut iehsu, quia cum his quos saluat, semper adiuuando perseuerat.

Tribus de causis de ueteri Testamento astruit ea que ponit in Euangelio: pro testificatione, ut habeat testimonium a lege et prophetis: pro confirmatione fidei, quia facilius credimus cum uidemus impleta que sunt predicta: pro coniunctione Noui et ueteris Testamenti.

uERS. 24.---Exsurgens autem Ioseph, etc.  Moraliter. Quisquis a Deo mouetur, soluat moras, surgat a somno: faciat quod iubetur. Fecit sicut precepit. Perfecta obedientia. Fecit non tantum quod precepit angelus, sed etiam sicut precepit. Exhibitione seruitutis, et effectu amoris obediens recte dicitur  fecisse sicut precepit ei. Angelus Domini. Non relinquitur mentiendi locus, ubi officium angelorum celebratur. Et accepit coniugem, etc. Ad uitandam uirginis infamiam, ad celandum Saluatoris aduentum, ad necessarium pueri nascentis obsequium.

uERS. 25.---Donec peperit. Non quod post, quod magis constat: cum multis modis cognouit Deum esse qui natus est.

Non quod postea cognouerit: sed ponitur donec, pro et, uel pro eterno, ut: Donec ponam inimicos tuos scabellum pedum tuorum . Dicitur quod Ioseph Mariam facie ad faciem uidere non poterat, quam Spiritus sanctus a conceptione impleuerat penitus. Et ideo non cognoscebat facie ad faciem quam desponsauerat, donec uterus euacuaretur:  de quo hic non agitur. Primogenitum, etc. Primogenitum dicitur omne quod aperit uuluam, siue aliud sequatur siue non. uel primogenitus inter omnes electos per gratiam. Proprie autem unigenitus Dei Patris uel Marie dicitur.



CAPUT II.

uERS. 1.---Cum ergo natus, etc. Quamuis Mattheus natiuitatem pretermittat, tamen aduentum magorum referens, breuiter eam commemorat, sic dicens: Cum ergo.  Quatuor hic ponuntur a prophetis roborata, natiuitas, nomen, locus et tempus, etc., usque ad de aduentu magorum Lucas tacet, et Mattheus exponit.

 Bethehem Iude. Ad differentiam illius que est in Galilea, in tribu Zabulon. Due enim sunt Bethlehem: Bethlehem prius dicta est Ephratha, Bethlehem domus panis, quia ibi nasciturus erat Panis uiuus qui de celo descendit, qui ponitur in presepio: ut irrationabiles pastos, faciat socios angelorum. Significat autem Ecclesiam, que est domus in qua panis uiuus comeditur.

In diebus.  Hoc non ponit tantum pro tempore, sed ut uideatur impletum, etc., usque ad Iudei locum insinuant: tempus aduentus non cognoscunt.

 Manifestatus est iehsu non doctis nec iustis: preualet namque, etc., usque ad ut nullus magnus superbiret, nullus infirmus desperaret.

 uenerunt. Magi, non post annum: quia tunc non inueniretur in presepio, sed in Aegypto, sed decima tertia die. Fuerunt autem de terra Persarum ubi et Saba fluuius a quo regio nominatur, iuxta quam et Arabia est, ubi Magi fuerunt reges. Qui etsi tria munera obtulisse dicuntur, non ideo non plures quam tres fuisse probantur, sed ut per eos gentes que ex tribus filiis Ne nate sunt, uenture ad fidem prefigurentur: uel tot fuerunt principes, qui multos duxerunt in suo comitatu. Ideo Magi apud Ierosolymam precipue rogant: quia per Balaam de Isrel nasciturum audierunt. Noua enim stella nouum hominem indicabat. Stella, Christus quem sequi debemus, qui nisi in cordibus oriatur, rex Iudeorum in Oriente non queritur.

 uERS. 2.---Ubi est, qui natus est rex, etc. Confusio Iudeorum est, ubi Christi natiuitatem a gentibus discunt, et si non credunt, inexcusabiles sunt. uidimus enim stellam. Hec stella Dominice natiuitatis nuntia nunquam prius apparuit, sed eam tunc puer creauit, et Magis deputauit: que mox peracto officio esse desiit. Christum nondum loquentem muta stella predicat, postea loquentem apostoli nuntiauerunt Iudeis, tanquam ratione utentibus; substantia rationalis, id est, angelus ortum Christi nuntiauit. Magos uero primitias gentium nondum ratione utentium irrationalis, id est stella, perduxit. Pastoribus angeli, Magis stella, utrisque tamen loquitur lingua celorum, quia iam cessabat lingua prophetarum. Utrum stella orta sit in oriente, an  ipsi ibi positi natam ad occidentem uiderint, ambiguum est. Potuit enim nasci in oriente, et eos in Ierusalem perducere. Sed dum humanum quasi ex lege querunt auxilium, diuino deseruntur. Per stellam intellexerunt eum in Iudea natum, et ideo Ierusalem ueniunt, ubi locum discentes tunc aggressi iter primum habent stellam preuiam quam recognoscunt.

Allegorice. Stella est illuminatio fidei que ad Christum ducit. Dum diuertunt ad Iudeos, eam amittunt: quia dum a malis consilium querunt, ueram illuminationem perdunt.

 Sequuntur tres uiri superni luminis ductum et preuii fulgoris indicium intenta contemplatione  comitantes, ad agnitionem ueritatis, etc., usque ad ut eos tante uisionis mysterium non lateret, et quod oculis ostendebatur insolitum, animis non esset obscurum.

uERS. 3.---Audiens autem Herodes, etc. Rex dicitur, ut collatione eius qui queritur, hic intelligatur extraneus, quia iam defecerat proprius.

Audiens autem Herodes. Alium regem Iudeorum quam se queri, uolebat enim cum esset alienigena legitimus rex uideri: et ideo codices quibus genealogia texitur cremauit.

Turbatus est, etc. uel quia exitum regni sui timet, uel propter iram Romanorum si hoc pateretur, qui decreuerant ne quis rex uel dominus sine eorum consilio diceretur. Nato rege celi, rex terre  turbatus est, quia nimirum terrena altitudo confunditur cum celestis celsitudo predicatur.

Cum illo. Propter fauorem: quia sepe populus plus eis iniuste fauet, quos crudeles sustinent. Unde Salomon: Rex iniustus omnes ministros impios habet .

uERS. 4.---Et congregans omnes principes sacerdotum. Nota diligentiam inquirentis, ut si inuenerit faciat quod post se uelle ostendit: sin autem, excusatus sit Romanis. Explorabat etiam, si rex eorum tristes uel letos faciat Iudeos. Ubi Christus nasceretur. A Iudeis querit locum, a Magis tempus, ut de utroque fiat certus.

uERS. 5.---In Bethlehem Iude. Locum natiuitatis exprimunt, quem testimonio Scripture  didicerunt, ut ipsa eorum scientia illis fieret ad testimonium damnationis, nobis ad adiutorium fidei.

Ex hoc patet, quia non ex ignorantia, sed ex cordis duritia credere noluerunt.

uERS. 6.---Et tu, Bethlehem. Hoc sic ponit, ut ab eis dictum est, quia etsi non uerba, ueritatem sensus quodammodo ponunt.

uERS. 7.---Clam uocatis Magis. Remotis sacerdotibus et scribis; timebat enim ne Iudei quasi ex Dei oraculo promissum occultarent, si se uelle eum perimere sentirent. Ideo etiam promisit se adorare, ne quis sentiret dolum eius: sed sine suspicione ob gratiam fauoris ei renuntiarent.

uERS. 8.---Adorem eum. Herodes deuotionem pro  mittit, sed gladium acuit: malitiam cordis depingens colore humilitatis. Finxit se uultu et uerbis adorare eum, quem inuida mente cogitabat occidere. Cuius personam representant hypocrite, qui ficte Deum querunt, nunquam merentur inuenire.

uERS. 9.---Et ecce stella quam uiderant. Ingressi Iudeam deseruntur indicio stelle, ut cogantur ex lege inquirere. uel diuino deseruntur auxilio qui querunt humanum. Nec decebat signum infidelibus datum apparere domesticis legis et prophetarum; quia, si Moysen et prophetas non audiunt: neque si quis ex mortuis, etc. Non tenuit ethereas uias: sed multum domui uicina, aliter non discernerent domum.

 Moraliter. Stella est bona exhortatio ducens ad Christum. uel potius fides que est mentis illuminatio, per quam ingrediens Christum uidet qui est stella matutina: et eo uiso gaudet gaudio et adorare non desinit.

uERS. 10.---Gauisi sunt gaudio magno, etc. Gaudio gaudet, qui propter Deum  gaudet. Addit et magno, quo nichil est maius. Et ualde gauisi, quia de magno potest alius plus, alius minus gaudere.

uERS. 11. Et intrantes domum, etc. Tres Magi uno itinere Deum ueniunt adorare: quia in uno Christo  inseparabilis Trinitas ab eis erat adoranda. Puerum cum Maria matre eius, etc. Sepe puer nominatur, ut eum agnoscant, de quo  dictum est: Puer natus est nobis.

Cur non et Ioseph cum Maria inuentus est a Magis? Ne aliqua inde male suspicionis occasio daretur gentibus, que primitias suas statim nato Saluatore ad eum adorandum miserunt.

Adorauerunt eum. Sic confitentes Deum, quem actum esse hominem intelligunt, et moriturum quod per myrrham ostendunt.

Et apertis, etc. Fidem suam mysticis protestantur muneribus: Munera clausa, fides est cordis; munera aperta, etc., usque ad uel per hec tria in eodem Christo intimantur, regia potestas, diuina maiestas, humana mortalitas.

uERS. 12.---Et responso accepto. Sicut Moyses tacens  clamabat, sic isti pio affectu interrogabant quid diuina iuberet uoluntas. Hec responsio non fit per angelum, sed per ipsum Deum, quia nullus alius uiam reuersionis instituit, nisi ille qui dicit: Ego sum uia, ueritas, et uita. Non loquitur puer ad eos, ne diuinitas ante tempus reuelaretur, et uera humanitas habeatur. Unde et mox in Aegyptum mittitur: quia et fides nutrienda erat ad premium, et uita doctrine preparanda est ad eundum. Per aliam uiam, etc. In hoc forma datur credentibus, ut deuoti ad Deum ueniant: et quod iubeat intendant, scilicet, ne ad diabolum redeant: sed per semitas uirtutum ad patriam ueniant, et qui ceciderunt contemnendo resurgant obediendo.

 Adorant in carne uerbum, in infantia sapientiam,  in infirmitate uirtutem, et in hominis ueritate Dominum maiestatis, etc., usque ad quia quod erat in substantiis proprium, non erat in persona diuersum.

uERS. 13.---Accipe puerum, etc.  Cum desponsatam eam iusto significabat, coniugem nuncupauit, sed post partum mater tantum Iesu ostenditur, ut quemadmodum iusto Ioseph deputaretur Marie in uirginitate coniugium, ita uenerabilis eius ostenderetur in Iesu matris uirginitas.

uERS. 14, 15.---Qui consurgens. Ioseph figura predicatorum, qui Christum, cum matre, id est, fidem Christi, et Ecclesie tulerunt ad gentes, relicto Herode, id est Iudeorum infidelitate. Nocte. Quia  occulte per fugam ad illustrandam Aegyptum descendit, relicta nocte Iudeis.

Nocte tulit in Aegyptum, quia nocte ignorantie his a quibus ipse recessit reliquit incredulis. Quando redit, noctis non fit mentio, quia in fine mundi, Iudei fidem tanquam Christum ab Aegypto reuertentem suscipientes illuminabuntur.

In Aegyptum, et erat ibi, etc. Omnigenum Deum monstrat uenerantem: quia Christus a Iudeis non receptus, per predicationem transit ad gentes. Fugit in Aegyptum sicut natus est, ut corruptam reparet naturam. Sic fugit, ut fugaces reuocaret. Quod fugit, sacramenti fuit non timoris, ut exemplum fugiendi daret suis. Non fugit mortem qui mori uenerat: nec insidias expauit qui uenerat aperire uersutias  diaboli. De hac fuga predixit Isaias: Ecce Dominus ascendet super nubem leuem, id est, carnem sine peccato: ingredieturque Aegyptum . Septem autem annis in Aegypto latuit.

Ex Aegypto uocaui. In Osea iuxta Hebraicam ueritatem hoc inuenitur: uel in libro Numerorum, ut quidam asserunt: quia totum dispositione Dei factum est.

uERS. 16.---Tunc Herodes uidens. uerisimile est, quod cum Herodi nichil renuntiatum esset a Magis, credidit illos fallaci stella deceptos esse, et ideo ad se non esse reuersos: unde et tandiu quieuit a pueri inquisitione. Deinde uulgatis his que in templo facta dictaue fuerant, se a Magis sensit illusum, et in mortem Christi properans pueros occidit.

 uerisimile est per annum et quatuor dies a natiuitate Christi Herodem in pueros deseuisse: quod forsitan ideo distulit, quia Romam profectus est, uel ibi accusatus, uel ut Romanos consuleret super his que de Christo dicebantur. Ideo forsitan tandiu ab inquisitione pueri se continuit, ut sollicitius eum deprehenderet, neque elabi aliquo modo posset.

Occidit omnes pueros. Quam cito Christus apparuit mundo, incepit in eum pesecutio: que figurauit persecutionem sanctorum: et dum infans queritur, infantes occiduntur; in quibus forma martyrii nascitur, ubi infantia Ecclesie dedicatur.

Figurat mors paruulorum passionem omnium martyrum, qui paruuli, humiles et innocentes occisi sunt: qui non in Iudea tantum, sed ubique passi  sunt ab impiis, quos significat Herodes. Quod bimi: quia doctrina et operatione perfecti. Illis occisis Christus euasit: quia corpora possunt perimi, diuinitas non contingi.

Et in omnibus finibus eius. Non est contentus uastatione Bethlehem, sed adiacentia loca uastauit; nec ullam misericordiam etatis habuit a filio unius noctis usque ad filium duorum annorum, quin omnes occideret.

A bimatu. Ideo a bimatu, ut sicut preoccupauerat Herodes fines ciuitatis, ita et preoccuparet alium annum. Ideo etiam a bimatu: quia timebat, ne puer cui famulabantur sidera, paulo supra etatem uel infra speciem sibi conformaret.

 uERS. 17.---Tunc adimpletum est. Adimpletum dicitur: quia antequam fieret legentibus erat semiplenum, quia quod in littera sonabat, aliquid futurum occulte promittebat.

 Dicit quod stella per annum apparuit, sicut in destructione Romanorum signa apparuerunt in celo, quando uox angelorum audita est: Transeamus ab his sedibus.

uERS. 18.---uox in Rama. Id est, in excelso longe lateque diffusa est.

Allegorice. uel, uox Ecclesie de nece membrorum gementis usque ad solium superni ascendit iudicis. uox in Rama. Propter uxorem Leuite fornicatione peremptam, secundum numerum tribuum in duodecim partes diuisam, omnis Isrel  tribum Beniamin preter trecentos uiros deleuit: eorum qui superfuerunt ploratus et ululatus auditus est usque Rama, qui est locus iuxta Gabaa duodecimo milliario a Bethlehem. Audita. Exaggerat, ut hyperbolice Rachel iam mortua, dolentis affectu filios iam flere dicatur. Unde per hoc de Chaldeis historia texitur quod similis esset ab eis cladi priori populo Iudeorum futura uastatio. Sed uerius reuelante per euangelistam spiritu, prophetia de nece puerorum accipitur. Dicit ergo, quod tunc completum sit quod dictum est, quia etsi ad imminentem captiuitatem sermo prophetie respicit, tamen in eo sicut in umbra, futura ueritas cedis infantium pronuntiatur.

Rachel. Quia sepulta est iuxta Bethlehem, et ex  terreno corporis hospitio matris nomen accepit. uel quia multi de Beniamin et Ioseph occisi sunt. De Rachel natus est Beniamin, ad cuius sortem non pertinet Bethlehem, sed ad tribum tantum Iuda. Sed quia contigue tribus sunt Iuda et Beniamin in finibus Bethlehem, multi quoque de tribu Beniamin occisi sunt.

Nota quod melius per Rachel  figura sacramenti innuitur, quia per eam in omnibus schema Ecclesie commendatur, que plorat non tam morte translatos, quam supplicio peremptos. Rachel. Id est Ecclesia, suos teneros agnos plorat peremptos: neque uult consolari in presenti, quia non sunt: sed omnem spem et consolationem ad eternam transmittit uitam.

Plorat Ecclesia, et non uult consolari hic: quia  filii sui non sunt de hoc mundo. uel plorat: quia dum parit, iustitiam habet unde dicitur: uos plorabitis, etc., sed additur consolatio: Tristitia uestra uertetur in gaudium .

uERS. 19.---Defuncto autem Herode, ecce, etc. Quia sopita Iudeorum perfidia, et Helia et Enoch predicantibus, Iudea uerbum Dei recipiet.

Defuncto rege illico complices eius pereunt, sic cessante persecutione Ecclesie ad celestia inuitatur.

uERS. 20.---In terram. Non determinat in quam partem, ut dubitante Ioseph angelus reuertatur: et frequenti eius allocutione Ioseph certior reddatur. Quia non distinxit in quam partem, ideo Iosephus intellexit Iudeam que dignior pars regni erat. Defuncti.  Tradunt quidam quia fecit Herodes super funus suum nobiliores Iudeorum occidere, ut sic cogeret Iudeos mortem suam flere.

uERS. 21.---Qui consurgens. Allegorice. Ioseph gerit figuram apostolorum, quorum officio Christus circumfertur. Apostoli primum uenerunt in terram Isrel: quia primum predicauerunt Iudeis. Sed pro Herode, id est, manente hereditaria infidelitate, metuunt et recedunt admoniti gratiam gentibus predicare, et ad eas Christum transferre.

Nominata terra Isrel uisum est Ioseph non alicubi talem puerum debere habitare, nisi in Ierusalem ubi erat templum et celebratio prophetarum. Tamen angelus intelligi uoluit Galileam, quam et Iudei incolebant, quod ostendit sic fuisse predestinatum,  quia Nazareus uocabitur.

uERS. 22.---Timuit illo ire. Si timuit Iudeam pro Archelao herede paterne crudelitatis, cur non et Galileam, ubi Herodes alius frater eius regnabat? Quia Archelaus post patrem monarchiam totius regni obtinuit: sed insolescens a Tiberio Cesare deiectus est Lugdunum in exsilium, et tunc diuisum est regnum in quatuor tetrarchias, quarum unam, id est Galileam, Herodes frater eius obtinuit.

Queritur: quare non timuit Ioseph ire in Galileam sicut in Iudeam, cum et ibi regnaret Archelaus? Sed melius potuit in Nazareth  latere quam in Ierusalem, ubi erat caput regni et assiduus Archelaus.

Secessit in partes. Quod Christus illuc non transfertur  ubi regnabat Archelaus, significat, quia illis abscondetur Christus, in quibus regnabit Antichristus.

uERS. 23.---Nazareth. Nazareth, germen nouellum uel flos campi interpretatur, de cuius radice germinis sanctus sanctorum ad significandum eternitatis sue substantiam ascendisse legitur. Sicut ergo eligit tempus quo nasceretur et locum, ita et ciuitatem in qua coalesceret: cuius nomen indicio est, quod ipsa sanctitas, in sanctitate nutritus, sanctus sanctorum recte dicitur: unde et discipuli eius prius Nazarei dicti sunt, sed postea a Christo Christiani uocati sunt.

Nazareth Galilee quo transfertur, partem eiusdem gentis que fidem susceptura erat, significat: unde flos interpretatur: quia Ecclesia quo ardentius a terrenis ad celestia transmigrat, eo magis uirtutum  flore et germine abundat.

Per prophetas. Prophetas pluraliter dicit, quia non habemus fixum de Scriptura exemplum: ostendit sensum non uerba se sumpsisse. uel eisdem uerbis in Isaia iuxta Hebraicam ueritatem: Nazareus de radice eius ascendet .



CAPUT III.

uERS. 1.---In diebus autem. Preterit multa, et transit ad predicationem Ioannis. In diebus. Non solum pueritie annos, sed omnes usque ad predicationem Ioannis comprehendit, id est, cum fere esset triginta annorum. Lucas significantius tempora exprimit: Anno quintodecimo imperii Tiberii Cesaris. Predicans. Manifestauit se qui prius siluerat, baptizando, uiam  preparans Domino. In deserto Iudee. Quia Iudei a Deo deserti erant, quibus necessaria est penitentia, ut redeant.

uERS. 2.---Penitentiam. Hoc preco nuntiat, quod post per seipsam ueritas; penitentia precedit, sequitur promissio regni: qui uere penitet, in se preteritos errores, deinde erigit animum ad celeste regnum. Si gratis in baptismo fit remissio, cur predicatur penitentia? Sed triplex est modus penitentie. Primus, errores et omnia mala ante baptismum abrenuntiare et condemnare: quod necesse est ad Christum uenturis. Secundus, post baptismum lapsos per penitentiam reuocari. Tertius, quo sancti quotidie a talibus purgantur peccatis sine quibus uita non agitur.

 Penitere est ante acta deflere, et deflenda non committere. Penitentibus regnum celorum adesse dicitur. Non terrena, ut in ueteri lege: et hoc per obedientiam Christi. Et hoc regnum celorum primus Ioannes predicauit: Penitentiam agite. Prima uirtus est, per penitentiam perimere ueterem hominem, et uitia odisse: quod qui non facit, non modo uirtutes non comprehendit, sed nec etiam supplicia fugit. Penitentie uirtus timore concipitur, qui est initium sapientie. Penitentia a puniendo, qua quisque punit quod illicite commisit.

Penitentiam agere est dignos fructus penitentie facere. Regnum celorum. Id est Christus, per quem sancti regnant in celestibus. uel Euangelium, quo inuitat ad regnum.

 Appropinquauit enim, etc. Nisi appropinquaret, nemo redire posset: quia infirmi et ceci uia  carebant: quam parans Ioannes penitenti anteponit.

uERS. 3.---uox clamantis. Ioannes uox, Christus uerbum, qui clamat in Ioanne: Nullum uerbum sine uoce auditur, nec uox sine intelligentia uerbi ualet. uox uiam uerbo preparat, ut recipiatur. Unde: Paraui lucernam Christo meo .

In deserto. Forma penitentibus: locus conuersationis, non frequentia hominum, sed desertum. uestitus non mollis ad fluxum, sed asper: uictus tenuis et inusitatus.

Typice, desertum significat sanctorum uitam a mundi illecebris segregatam.

 uiam Domini. uia Domini ad cor dirigitur, cum sermo eius diligenter auditur.

uERS. 4.---Ipse autem Ioannes. Qui penitentiam predicat, habitum penitentie pretendit. In eo uilitas uestis et cibi laudatur, quorum usus in diuite arguitur.

Ipse autem Ioannes in semetipso erudit penitentes, et formam uite exhibet in deserto habitans, de locustis uiuens, pilos cameli uestiens.

Seruus Dei non debet habere uestimentum ad decorem uel ad delectationem, sed tantum ad tegendam nuditatem. Inde Ioannes pilis uestiebatur.

uERS. 5.---Tunc exibat ad eum, etc. Quia nisi quis a malis exeat, non abluitur. Unde apte sequitur: Baptizabantur ab eo in Iordane: qui descensio interpretatur,  quia de superbia ueteris hominis ad humilitatem confessionis et emendationis descendebant. Iam tunc enim baptizandis exemplum dabatur confitendi peccata et promittendi meliora.

uERS. 6.---In Iordane. Quia in eo figura baptismi precessit, et ex nomine descensum de superbia exigit, quod congruit baptizatis. Confitentes. Confessio peccatorum, conscientie est testimonium timentis Deum. Qui enim timet iudicium Dei, peccata non erubescit confiteri. Perfectius timor soluit omnem pudorem. Confessio peccati pudorem habet, et ipsa erubescentia est grauis pena. Ideoque iubemur confiteri peccata, ut erubescentiam patiamur pro pena. Nam hoc ipsum pars est diuini iudicii.

uERS. 7.---Multos Phariseorum, etc. Hi sunt ex  hereticis Iudeorum, et Pharisei obseruationum et traditionum preferunt iustitiam. Unde et Pharisei, id est, diuisi a populo per priuatam iustitiam dicuntur. Sadducei, id est iusti: uindicant enim sibi quod non sunt: hi negant resurrectionem, dicentes animam interire cum corpore: quinque libros Moysi recipiunt, prophetas respuunt. Hos uenientes ad baptismum Ioannes increpat: quia maxime indigebant correctione et penitentia.

Progenies uiperarum, etc., id est, uenenati uenenatorum filii: quia bonis inuident eosque persequuntur, proximos ledunt ut patres eorum.

uipera patrem suum occidit, sic Iudei prophetas qui erant patres eorum.

uERS. 8.---Facite ergo fructus dignos.   Quasi diceret: Quare prius uenena non deponitis, ut sic ad baptismum, etc., usque ad gratia est que sentit, sentiens querit sanctitatem.

uERS. 9.---Dico enim. A carne retrahit, ut cogitent opera predestinationis Dei. Prima sunt rudimenta fidei, credere Deum posse quidquid uoluerit, ut omnia qui de nichilo creauit, possit de lapidibus uel de puluere filios Abrahe formare. De lapidibus. Demonstratiue ad illos lapides quos Iosue de Iordane transferre fecit, ad quos quasi digitum extendens ait.

Iosue duodecim lapides de medio Iordanis in terram transportari fecit, et alios ex terra in eodem alueo restitui: per quos excecatio Iudeorum et gentium ad lucem transformatio presignatur.

 uel gentiles lapides uocat: et est sensus: Ne gloriemini de semine carnis: quia hi tantum sunt filii Dei, qui per gratiam sunt illuminati et interius suscitati. Suscitare signanter dicit, quia Christus Saram, id est Ecclesiam, accepit, et suscitat per gratiam filios Abrahe defuncto sine liberis, ne tantus patriarcha priuaretur promissis. In cuius rei presagium olim Deus de Sara genuit filium.

uERS. 10.---Iam enim securis. Ne autem uiderentur immunes, si se a talibus sacramentis separarent, comminatur. Securis. Christus, qui ex manubrio constat et ferro, id est, humanitate qua tenetur, et diuinitate quia incidit. Posita est: quia etsi per patientiam exspectat, uidet tamen quid est facturus.  Ad radicem. Id est, finem Iudaici populi, ut auferat de terra uiuentium eos qui in Christo non credunt. uel, securis, sententia iudicii, uel predicatio Euangelii. Ad radicem. Nota non ad ramos, sed ad radicem. Cum enim filii malorum tolluntur, quid aliud quam rami infructuose arboris abscinduntur? Cum tota progenies simul cum parente tollitur, arbor radicitus abscinditur, ne quid remaneat unde iterum aliquid germinis oriatur. Radices sunt cogitationes, quibus plantati, uel sursum celo sustolluntur, uel ad ima inferni mittuntur. Arbor humanum genus: huius rami, alii sunt aridi, id est, pagani incendio apti. Alii uirides, sed sine fructu: ut hypocrite, qui speciem sanctitatis pretendunt, sed intus uacui: alii fructuosi, sed uenenosi, id est, heretici: qui predicando  fructum pariunt, sed mortalem. Alii, id est, catholici, qui bonum fructum ferunt. Omnis ergo arbor, ut gentiles, hypocrite, qui nullum, et heretici, qui malum.

uERS. 11.---Ego quidem. Ne uideatur sua auctoritate minari, incipit aperire quante sit dignitatis: cuius presentia comminatur, uel cuius beneficii persuadet: Ego quidem baptizo uos in aqua. Tantum corpora lauo, quia peccata soluere nequeo, ut sicut nascendo, predicando, precurro sic baptizando: ut penitentes, quos ego hoc signaculo ab impenitentibus discerno, ad baptismum Christi dirigam. Post me uenturus est. Et si moneo dignos fructus penitentie facere, superbiam abiicere: non tamen possum a peccatis soluere. Fortior me est. Quia ego baptizo in  penitentiam, ille in remissionem. Ego spiritum habeo, ille dat. Ego regnum celorum predico, ille dat.

Cuius non sum, etc. Alii scribunt: Cuius non sum dignus corrigiam calceamenti soluere. Potuit autem Ioannes utrumque dicere, uel contextim uel diuerso tempore: ut alius euangelista hoc, alius illud assumere. Omnes tamen uerum narrauerunt. Intendit autem in hoc ostendere excellentiam Christi et suam humilitatem.

uel secundum allegoriam. Calceamentum est incarnationis mysterium; corrigia, mysterii ligatura. Non ergo ualet Ioannes corrigiam soluere, quia incarnationis mysterium non sufficit inuestigare. uel, Non sum dignus soluere corrigiam calceamenti  eius, id est, nomen sponsi mihi non usurpo, nec sponsus credi uel dici, sed amicus sponsi uolo. Mos enim erat ut si quis eam que sibi competeret accipere in uxorem nollet, ille ei calceamentum solueret qui ad hanc sponsus iure propinquitatis accederet. Ioannes ergo, qui non sponsus, ait: Non sum dignus, etc. Ac si dicat. Ego redemptoris uestigia non ualeo denudare: quia nomen sponsi non mihi usurpo.

uel simpliciter se humiliat, uel Euangelii sacramenta non est dignus circumferre predicando, quod non sibi deputatum, apostolis est commissum. Non sum dignus explicare naturam Diuinitatis ad humanitatem. uel, non sum dignus Euangelii predicationem  portare, uel nomen sponsi usurpare. Ioannes ut purus homo spiritum dare non poterat, quo remittitur culpa. Christus uero dat, quia Deus: et baptizat in uerbo, de quo dicitur: Et uos mundi estis propter uerbum quod locutus sum uobis ; et alibi: Mundans eos lauacro aque in uerbo uite sanctificate .

In Spiritu sancto. uel spiritu sanctificationis, et igne, id est probatione tribulationis. uel spiritu in presenti abluit: post, si que macula surrepit, igne purgatorio ad purum exuret: quod de leuioribus credendum est peccatis. Unde in Leuitico, super altare semper ignis missus de celo ardebat, id est, ignis diuini amoris, qui omnes in Christo , quasi rebaptizat et exurit  carnis eorum uitia.

uERS.12.---Cuius uentilabrum. uentilabrum in manu est examen iudicii quo discernuntur leues et uacui a fructu boni operis. In manu, quia Pater non iudicat quemquam, sed omne iudicium dedit Filio. Permundabit, id est, quotidie a uariis tentationibus mundat. uel, Permundabit, dum ob manifesta peccata peruersus de Ecclesia eiicitur, uel post mortem damnatur. Paleas autem. Palee de origine unde et triticum oriuntur, id est de semine, zizania uero de diuersa. Palee ergo sunt qui fidei sacramentis imbuuntur, sed solidi non sunt: zizania uero qui et opere et professione secernuntur ab electis. De his dicitur: Qui non credit, iam iudicatus est, et ideo non fit hic mentio de illis. Inexstinguibili. Quia non  exstinguetur neque exstinguet cruciatos, sed eternaliter puniet. Dicitur autem ad differentiam illius de quo dicitur: Igne nos examinasti , etc.

uERS. 13.---Tunc uenit. Quando Ioannes predicabat et baptizabat, scilicet quando iehsu triginta erat annorum, ostendens nullum debere sacerdotem uel predicatorem fieri nisi utilis etatis. Sicut Ioseph tricenarius regnum Aegypti suscepit. Dauid regnum ea etate inchoauit: Ezechiel prophetiam promeruit. uenit iehsu his de causis ut baptisma Ioannis comprobaret, et ut  omnem impleret iustitiam et legis humilitatem: et ut aquas sanctificans, per columbam in lauacro, aduentum Spiritus sancti ostenderet. uenit enim non necessitate  ablutionis, sed ut nemo quantumlibet sanctus baptismi gratiam superfluam iudicaret. A Galilea in Iordanem. Galilea, transmigratio: Iordanis, descensus. Qui ergo uult baptizari transmigret a uitiis, et descendens humilietur.

uERS. 15.---Sine modo. Sine modo me a te baptizari, ut postea quod a me queris in spiritu baptizeris. Sicut enim decet dare exemplum implende omnis iustitie, ut discant omnes neminem sine unda baptismi esse perfectum.

Tunc dimisit. Cum tali ordine cognouisset implendam iustitiam. Dimisit, quia uere est humilitas, quam non deserit comes obedientia.

Spiritus in momento eum docuit, quod prius nesciuit  et ideo quod prius timuit humiliter, deuotus impleuit.

uERS. 16.---Baptizatus autem. Christus aquas baptismi sanctificauit: quia cuius est creare, eiusdem est et sanctificare.

Sicut homo constat duobus, id est, corpore et anima, ita duobus renascitur: aqua que purgat sordes et consepelit Christo: et igne spiritus quo conflagranti ad celum rapimur. Sic Ecclesia post baptismum culmen uirtutum quibusdam incrementis appetit, ut Christus baptizatus de aqua ascendit. Sic post baptismum ascendunt, qui ad uirtutes proficiunt: et qui prius carnales et filii Ade, fiunt spirituales et filii Dei.

Aperti sunt, etc. Et hoc ad impletionem iustitie.  Non enim tunc primum sibi patuere celestia uel Spiritus sanctus est datus: sed nobis per acceptum baptismum aditum celi patere, et Spiritum sanctum dari monstrauit. Quod enim celi aperti, quod Spiritus sanctus uenit, quod uox Patris insonuit, etc., hec mystica insunt nobis.

Patet renatis aditus in celum per Christum, qui per Adam clausus fuit.

Sicut columbam. uerum corpus formatum ad horam habuit in specie columbe: quia aliter spiritus ab hominibus uideri non posset sicut columba, non quia uera columba esset, sed quia spiritus in corporali specie, non tamen ipse corpus. Ita de hac figura sentitur sicut de aliis in quibus Deus apparuit: que expleto officio resoluebantur. Bene spiritus in columba  que simplex et mansueta descendit, ut et sue nature simplicitatem, et eum in quem descendebat, mitem misericordie preconem datoremque indicaret. Similiter omnes baptismo renati septem uirtutibus in columba significatis debent repleri. Columba a malitia fellis est aliena, in quo prohibemur ab ira. Nullum ore uel unguibus ledit, in quo notatur innocentia. Nec minimas auiculas inuadit, in quibus alie aues se et pullos suos nutriunt: in quo prohibemur a rapina. Puro pascitur grano: in quo notatur abstinentia, alienos tanquam pullos suos fouet, ecce caritas. Gemitum dat pro cantu, ecce compunctio. Super aquas sedet ut accipitrem preuisa in aquis umbra declinet: ecce sollicitudo. In columba super Dominum spiritus apparuit: quia uenit nos per mansuetudinem  colligere. Super discipulos in igne quos ad consumendam rubiginem peccati contra seipsos ueniebat accendere. Adam peccando celum amisit, Christus a Spiritu sancto per columbam glorificatus apparuit: flammam uibrantem que uiam prohibuit aqua baptismi exstinxit: quia aqua est contraria igni.

Complacui. Id est, bene placitum meum constitui, ut tu in quo nichil nisi bonum placeas, et per te alii non in se, sed in te, id est, tibi fide et claritate uniti placeant.



CAPUT Iu.

uERS. 1.---Tunc iehsu. Post baptismum, quia nulla est mora a tentatione: Ut mox doceat baptizatos  de mundo exire, in quiete Deo uacare: sic filii Isrel post transitum maris per desertum ascendunt, et manna comedunt donec ueniant ad terram promissionis. Tunc iehsu ductus est, etc.  Hic est ordo recte conuersationis, ut post acceptam Spiritus sancti gratiam contra diabolum arctius accingamur: ea uia Samaritanus descendit, quia carne indutus easdem tentationes sustinuit.

Spiritui Sancto, qui quos replet ad pugnam mittit fortes. Sine hoc spiritu qui ad pugnam uadit, cito cadit. Ut tentaretur a diabolo. Non tentatur a diabolo, nisi quia ad desertum exierit, id est, bono studere ceperit.

uERS. 2.---Et cum ieiunasset.  Ieiunat ut tentetur, tentatur quia ieiunat, et exemplum ieiunandi  nobis dat, etc., usque ad et sic quandiu hic sumus, semper peccata ploremus: quia hoc numero presens uita ostenditur.

 Dum per uarias actiones uite huius sollicitudo distenditur, necesse est de mundano puluere, etc., usque ad ut in cuius sumus resurrectione conresuscitati, in ipsius inueniamur passione commortui.

Postea esuriit. Hoc est uere humanitatis: et per hoc est occasio tentandi. Latet potestas, patet infirmitas.

uERS. 3.---Et accedens. Quia esuries est signum infirmitatis. Et sic nobis in abstinentia non deest tentatio. Per exteriorem infirmitatem Christum tentat in quo nullam legem peccati inueniebat. Si Filius  Dei es. Aliud horum explorantis est, aliud tentantis, dum Deum confiteri uidetur, et huiusmodi illudere conatur. Sic enim tentat ut exploret quod ueretur. Sic explorat, ut tentando decipiat. Si Filius Dei es. Nouerat Filium Dei uenisse in mundum, seu per prophetas seu per angelos nuntiantes, seu per Ioannem demonstrantem: sed quia humilia in eo uidebat, quod de Deitate suspicatus est, ex superbia ei in dubium uenit. Unde et callide exquirit: Nec indignum fuit Christum tentari qui uenerat occidi, ut tentationes superando nobis potestatem daret superandi tentationes, sicut sua morte abstulit nostram mortalitatem.

 Christus non nisi post baptismum se tentari permisit, insinuans ad se euntes grauiores passuros,  etc., usque ad Christus uero sola suggestione tentatus fuit: quia delectatio peccati mentem eius non momordit.

uERS. 4.---Scriptum est. Non utitur potestate, sed Scripturarum auctoritate, docens nos magis doctrina quam miraculis pugnare. Non in solo pane uiuit homo. Quasi: Persuasio tua tentatio est: quia agis de cibo corporis, et non de cibo mentis. Inferior pars hominis pane sustentatur, alia uerbo Dei reficitur: quia uero agis de inferiori, patet quod tentator sis. Sed in omni uerbo, etc. Omne uerbum caritas, in qua complentur omnia que procedunt de ore Dei, quia cuiuscunque ministerio dicantur, non eius sunt, sed Dei: sed si aduersum quid inseritur, hoc non est  Dei. De uno uerbo, id est, sapientia Dei procedit quidquid loquuntur sancti qui sunt os eius.

uERS. 5.---Tunc assumpsit. Prima et ultima tentatio in deserto, media quoque historialiter, ultima fuit postquam regressus est Ierusalem. Quia Mattheus non secundum ordinem historie, sed secundum tentationem Ade prosequitur: Lucas uero ut res gesta est.

Quia ex responsione Christi uictus et incertus remansit: post primam ad secundam accessit tentationem.

Quod permisit se assumi, non infirmitas fuit, sed patientia: in diabolo uero non uirtus, sed superbia.

Nota hec omnia corporeis sensibus esse completa. Nec mirum si se permisit circumferri: si sic  accipitur assumptio, qui permisit se crucifigi.

Supra pinnaculum.  In Palestina desuper plana erant tecta, et ibi erat sedes doctorum, unde, etc., usque ad ostendit ut cuicunque bona et alta imperanti obediamus, sed precipitare uolenti contreamus.

Si filius.  In omnibus tentationibus hoc agit, ut intelligat, etc., usque ad in specie hominis diabolum apparuisse uerisimile est.

Mitte. Hec uox conuenit illi, qui omnes precipitare satagit: in quo infirmus ostenditur, quod nulli nocere possit, nisi prius ille se deorsum miserit. Suggerebat enim, ut aliquo signo exploraret quantum apud Deum posset. Sed nemo debet tentare Deum, quando habet ex humana ratione quid faciat.  Unde quamuis omnia posset, ait tamen suis: Si persecuti uos fuerint in ciuitate ista, fugite in aliam. Et ipse idem fugit et abiit et latuit. Nunc autem poterat aliter de templo descendere, quam per iactantiam se precipitare. Postquam deficit humana ratio, commendet se homo Deo, non tentando, sed deuote confitendo.

Quia angelis suis mandauit de te.  Quod bene dicitur de corpore, diabolus male interpretatur de capite, etc., usque ad sed de auxilio angelorum quasi ad infirmum loquitur, de sua conculcatione tacet.

uERS. 8.---Iterum assumpsit. Hec tentatio ordine precessit, sed narratur prepostero, secundum quod  factum est Ade.

Ostendit, etc. Non quod uisum eius qui omnia uidet ampliauerit, sed uanitatem mundane pompe quam amabat, quasi speciosam, etc., usque ad Non quod eam concupiscentie oculo intueretur sicut nos, sed sic hec ostensio fuit in mente, sicut medici uident morbos sine lesione.

uERS. 9.---Hec omnia tibi dabo. Hec de arrogantia dicit: non quod totus mundus suus sit.

A principio quod Dei erat ut sibi usurparet diabolus laborauit: unde ut in eis coleretur, idola inuenit. In his tribus notantur gula, auaritia, superbia.

 Lucas auaritiam mediam ponit, ultimam superbiam,  etc., usque ad in his tribus omnia genera tentationum comprehenduntur.

uERS. 10.---Scriptum est. Dauid Goliam tribus lapidibus de torrente prostrauit, et Christus diabolum tribus testimoniis de lege. Dominum Deum tuum. Hoc uel ad diabolum dicitur: non quia ex deuotione sit impleturus sed ut, econtra, quam ipse moliebatur scriptum ostendatur quod non ipse, sed Deus sit adorandus: uel, non diabolo, sed sibi secundum humanitatem et cuilibet homini hoc preceptum esse insinuat. Similiter, et illud: Non tentabis Dominum Deum tuum, scilicet Filium et Patrem et Spiritum sanctum, qui est unus Deus. Deus adoratur, et specialiter ei propter se seruitur.

Hic ostenditur, quod homo Christus, ut Deus et  Dominus sit adorandus ex debito.

Seruies. Grece : enim seruitus dicitur. Seruitus communis Deo et homini et cuicunque, Grece dicitur. Illa uero que soli Deo debetur, latria dicitur: unde idololatria, que quod soli Deo debet, idolis dat.

Nota diabolum in his uinci in quibus Adam uicit. Quem de gula tentauit, dum de ligno uetito gustare rogauit. De uana gloria, cum dixit : Eritis sicut dii. De auaritia, cum ait: Scientes bonum et malum.

uERS. 11.---Accesserunt. Non quasi tunc primum adeuntes, sed agonem Domini procul aspicientes, ne uideatur eorum presidio eguisse uel uicisse. Sed ut ille uictus abiit, parati ad obsequium uenerunt. Sicut  in hoc agone militia nostra prestruitur, ita in obsequium angelorum gloriosa remuneratio docetur.

uERS. 12.---Cum autem audisset.  Hic Mattheus, sicut Marcus et Lucas, pretermittit primum aduentum Domini in Galileam, postquam, etc., usque ad, Hoc fecit initium signorum iehsu. Et iterum: Nondum Ioannes missus erat in carcerem.

Ioannes, etc. Quod erat propter Euangelium. iehsu hoc idem perfectius predicans ad tempus cedit et fugit, ut sit exemplum suis. In Galileam. Due sunt Galilee: una dicitur Iudeorum, altera gentium propter inhabitationem gentium, quam partem dedit Salomon regi Tyri qui gentes ibi posuit.

 uERS. 13.---Nazareth.  Unde Christus Nazareus dicitur, uicus est in Galilea iuxta montem Thabor, etc., usque ad quia in medio gentium ad dilatandum uerbum Dei fortiter consistit, ut credentibus refugium periclitantibus ostendat fidei portum.

uERS. 15.---Terra Zabulon.  Quod primo positum est pretermittit euangelista; scilicet: Primo tempore alleuiata est terra Zabulon et terra Nephtalim : sicut et quod in medio est, etc., usque ad sed pro figura eorum qui uocandi sunt de gentibus, ea que gentium est hic memoratur.

uERS. 16.---Populus.  Populus iste qui prior ductus est in captiuitatem, et in tenebris uitiorum erat, prior lucem predicationis Christi uidit. Deinde  in omnes Euangelium disseminatum est. Unde sequitur: Habitantibus in regione.

Umbre mortis. Mors est in inferno. Umbra huius mortis sunt peccata, que nunquam sine morte. Qui ergo uult fugere mortem, uitet umbram.

uERS. 17.---Exinde. Postquam baptizatus est. Baptismus idoneos facit ad predicandum. Exinde, id est, tradito Ioanne: quia lege desinente sequitur Euangelium, ut auroram sol. Humilis magister qui doctrinam discipuli non impedit, sed exspectat donec consummet cursum suum. In quo docet, ne quis ab inferiore persona sermonem contemnat. Unde Apostolus. Si cui reuelatum fuerit, prior taceat.

Penitentiam agite. Eadem que preco predicat:  ut ostendatur non alius quam qui in uoce clamauerat. Christus enim uerbum quod clamat in Iordane organo et in omnibus qui ab initio aliquid diuinitus dixerunt: et tamen iste solus uox, quia per eum presens uerbum ostenditur quod alii longe nuntiauerunt. Inter enim uocem et uerbum nichil est medium, sed ut uox sonuit, mox uerbum percipitur: sicut Ioannes clausus destitit: Christus uirtutibus claruit. Unde Ioannes est figura prophetarum et legis, qui uere sunt uox clamantis sapientie Dei, quorum Ioannes est finis, quibus cessantibus solum uerbum, quod in eis sonuerat, per se ostenditur.

 Hec predicatio Christi in Capharnaum coruscantibus miraculis incepta, dicitur, etc., usque ad Baptista incarcerato predicare incepit.

 uERS. 18.---Qui uocatur Petrus. uel quando primum Andreas adduxit eum, hoc nomen inditum est ei, dum dicitur: Tu uocaberis Cephas , quod interpretatur Petrus: quanquam hic uidetur de futuro promittere. uel quando confessus est: Tu es Christus Filius Dei uiui, dictum est ei: Tu es Petrus et super hanc petram edificabo Ecclesiam meam .

 Petrus, agnoscens: Andreas, uirilis: quod doctoribus conuenit: quia hi soli, etc., usque ad quia uero primus homo inobediens exiuit, secundus obediens ingressus est  Mattheus dicit post habitationem Capharnaum discipulos uocasse. Ioannes dicit, etc., usque ad ante autem quam ueniret iehsu in Cana Galilee, Andreas Petrum adduxit, sed  nondum discipuli.

Mittentes rete. Quia quos sepe terrenis lucris inhiare considerat, celestibus desideriis aduocat, et per eos retibus Euangelii, alios de profundo iniquitatis eripit, unde subdit: uenite post me, et faciam uos fieri piscatores hominum .

uERS. 19.---Piscatores. Piscaturus per piscatoria uadit loca.

Mystice. Cum incarnatus carnem suscepit, diuinitus uidit in mari mundi spirituales piscatores: et aliis quid essent ostendit, quos ab eterno preuidit.

uERS. 20.---Continuo. Perfecta obedientia est sua imperfecta relinquere. Relictis retibus: quia et  si postea resumunt, non cupiditate et proprietatis amore. In his datur forma uolentibus sequi. Mutatur intentio non piscatio, mutantur retia in doctrinam, cupiditas in amorem animarum: fit mare seculum, nauis Ecclesia, pisces boni et mali homines.

uERS. 21.---uidit alios duos. Ecce in his quatuor numerus euangelistarum prefiguratur, qui animas a mundo extrahunt de quatuor partibus mundi.

Bini et bini uocantur, quia caritas non nisi inter duos est. uocatio dicitur: uel secundum electionem gratie. Unde dicitur: Quos uocauit , etc. uel secundum illud: Multi sunt uocati .

 Queritur quomodo Mattheus et Marcus dicant binos uocasse Iesum: primo Petrum et Andream, etc., usque ad ideo autem piscatores illitteratos  misit predicare, ut fides in uirtute Dei, non eloquentia hominum putetur.

Zebedei et Ioannem. Zebedeus fugitiuus, id est, diabolus. Iacobus, supplantator qui adiuuatur a Ioanne, id est, a gratia Dei. Et uocauit eos. Illi autem, etc. uocauit et alios, sed sufficit nominare istos.

uERS. 23.---Et circumibat iehsu totam Galileam. Coadiutoribus uocatis predicationi insistit, docens impigrum esse debere doctorem. Docens in synagogis. Docens de moribus, uite actiue subditos. Predicans de futuris uite contemplatiue perfectis. Docens naturales iustitias, castitatem scilicet et humilitatem et similia que homo naturaliter habet. Predicans Euangelium regni. Ad Euangelium pertinet  mysterium iustitie, bonum initium, beatitudinis promissio, peccatorum remissio, adoptio, resurrectio, celestis hereditas, angelorum societas.

In synagogis. Nec otiosus doctor in uacuum discurrat, sed ubi sunt plures predicet.

Euangelium. Quia iustitia est molestia uiuenti in carne, labor iustitie non suscipitur, nisi merces operis exspectetur. Ideo Christus euangelizat beatitudinem, ut excitet ad boni operis patientiam.

Et sanans. Curare languorem et infirmitatem non fuit magnum, cum postea morituri. Sed ideo factum, ut sic erigerentur ad regnum. Moraliter instruens predicatores etiam terrena subsidia subditis ministrare, et sic ad regnum trahere.

uERS. 24.---Et abiit opinio.  Opera salutis  sine fama boni odoris non satis relucent auditoribus, nec fama sine opere proficit: sine quibus, etc., usque ad curat corpora, ut paratius audiant inuisibilia. Aliter parum erat mox morituris curam impendere.

uERS. 25.---Secute sunt.  Quadripartite turbe, scilicet. Alii, etc., usque ad alii, per inuidiam uolentes eum accusare et in aliquo capere.



CAPUT u.

uERS. 1.---uidens autem iehsu.  Huic rei consentit Lucas dicens: Factum est autem in illis diebus, exiit in montem orare , etc. Sed Lucas dicit, etc., usque ad non enim omnes omnia possunt:  quod uerius putatur quamuis idem utriusque simul possit uideri factus.

Ascendit. Docens suos ascendere nec in turba remanere: altiorem docturus iustitiam, quam illam que est Scribarum et Phariseorum. Ascendit ipse mons in montem, ut altiora uirtutum culmina doceret, et Ecclesiam supra quam sedet predicans preceptum Domini sublimius erigendam ostenderet quam eadem doctrina usque ad finem seculi plenius erudiret. Apostolos preeminentius abducit, ut a monte prius suscipiant montes pacem populo. Sedisset. Sessio humanitatis per quam cognoscitur. Unde: Et mundus eum non cognouit, ante incarnationem. Accesserunt. Ut uicinius audiant, qui ad implendum animo properant.

 uERS. 2.---Et aperiens. Apertio oris profunditatem significat sacramenti. Quasi abyssum, quasi thesaurum aperuit, quasi fluuium paradisi. In hoc monte Nouum Testamentum in cordibus filiorum scribit, incipiens a beatitudine qui in monte Sinai uetus Testamentum in lapidibus seruis dedit incipiens a terrore.

 Sermonem quem locutus est Dominus noster in monte, sicut in Euangelio, etc., usque ad, Omnis qui audit uerba mea hec et faciat, assimilabo eum uiro sapienti .

uERS. 3.---Beati.  Beatitudo, ut mea fert opinio, comprehensio est omnium earum rerum que, etc., usque ad miseria enim est in acerbis et tristibus nostraque uoluntate non occidentibus casibus  et calamitatibus erumna.

Beati pauperes. Sententiarum numerus diligenter est attendendus. Incipit enim beatitudo ab humilitate.

 Beati pauperes spiritu. Quia non necessitas sed fides, et deuotio paupertatis beatos facit, etc., usque ad sicut initium sapientie timor Domini, sic paupertas est principium beatitudinis.

 Pauperes spiritu sunt humiles et contriti corde. Spiritum autem hic animam et uoluntatem dixit. Quoniam autem multi sunt humiles non spontanei, sed astricti necessitate, primos uocat beatos.

uERS. 4.---Beati mites. Mites sunt qui malis moribus dominantur: perfecta uirtus est morum possessio.

  Mites sunt, non qui prorsus non irascuntur, etc., usque ad sic doctrina uiri per patientiam dignoscitur.

Possidebunt terram.  Illam terram ego credo de qua in Psalmo dicitur: Spes mea es tu, portio mea in terra uiuentium .

uERS. 5.---Beati qui lugent. Pro suis uel aliorum peccatis, qui est ab irriguo inferiori, sed qui fit ab irriguo superiori est ex desiderio celestis patrie. Ille lauat presentes sordes, hic accendit acrius eternorum amatores. Qui autem peccata deposuit, mores mansuetudine correxit, fleuit etiam, iam potest esurire et sitire iustitiam, quod prius non poterat. Hec  uirtus sine spiritu fortitudinis non impletur: quia per eum esuriendo ad satietatem quandoque ueniemus. Beati qui lugent. Restat post predicta ruinarum colluuionem luctu purgare. Luctus pro peccatis uel pro desiderio celesti consolationem meretur et non alius.

Hi scientie spiritu illustrantur, ut sciant quibus malis inuoluantur.

 Lugentibus non orbitates, aut contumelias, aut damna merentibus, sed peccata uetera flentibus, et criminum quibus obsordescimus conscientia erumnosis, hec sedula in celo consolatio preparatur.

uERS. 6.---Beati qui esuriunt. Amatores uerbi boni, quibus non satis est quod iusti sunt, sed semper sitiunt opus iustitie.

 Iustitia est sua cuique tribuere, sibi, et proximis, et Deo. Hec iustitia non plene implebitur, donec Deus sit omnia in omnibus: ideo hic possumus esurire, non saturari. Iustitie lumen est misericordia, misericordie uirtus iustitia; hec misericordia eget spiritu consilii, sine quo nemo circumspecte miseretur. Initium est sui misereri, finis est pro alio mori. Ordo enim est miserendi ut unusquisque incipiat a se. Finem Christus insinuat, pro peccatoribus mortuus ex misericordia.

uERS. 7.---Beati misericordes. Misericordia nascitur de precedentibus, quia si precesserit uera humilitas et animus mansuescat, et suos et aliorum casus fleat, et iustitiam esuriat, post nascitur uera misericordia. Tunc enim miserias alienas faciet suas  et pro uiribus iuuabit: et si iuuandi facultas deest, compassio non deerit: Estote misericordes sicut et Pater uester misericors est , id est, ad hoc misereamini ad quod et Deus, ut bonitas redundet in omnibus: misericordia sine iustitia remissio et tepiditas; iustitia sine misericordia seueritas et austeritas dicitur.

uERS. 9.---Beati pacifici.  Pacifici sunt qui omnes motus animi componunt et rationi subiiciunt, quia his nichil repugnat qui similes patri, etc., usque ad cum autem Deus erit omnia in omnibus, tunc beatitudo adoptionis dabitur.

uERS. 10.---Beati qui persecutionem. In predictis septem est perfectionis ostensio et probatio. Qui predicta habent, pati possunt persecutionem: et  recte tenet predicta que accepit qui pro eis paratus est mori.

uERS. 11.---Beati estis cum maledixerint. Hucusque generaliter sententias posuit quasi ad absentes, cum et ad presentes pertinerent, nunc ad eos uerba conuertit , predicens quanta pro nomine eius essent passuri: quia dignitatem gradus eorum eis intimare uolebat dicens: uos estis sal terre, uos estis lux mundi; ut ex tristibus humilitatem, ex letis acciperent consolationem.

Maledixerint. Antiqua translatio habet: Cum oderint uos homines, et dixerint omne malum, et expulerint. Idem tamen sensus in nostra, cum maledieta ex odio cordis fiant. Qui gloriam celi optat, non  timet opprobrium in terra; quantum quisque de laude hominum letatur, tantum de opprobrio tristatur. Quem laus extollit, uituperatio deprimit: ubi quis querit laudari tantum apud Deum, non timet confundi in conspectu hominum. Mentientes. Hoc addit ne glorietur de quo uere mala dicuntur. Etiam addit: Propter me, quia aliquando falsa dicuntur, quod accedit temeritate hominum, non tamen propter Christum hoc patiuntur, quem non sequuntur.

uERS. 12.---Quoniam merces uestra copiosa est in celis. Non in uolubilibus, cum non in rebus uolubilibus merces eterna esse debeat, sed in spiritualibus firmamentis, ubi habitat sempiterna iustitia. Iam ergo sentiunt hanc mercedem qui spiritualibus bonis gaudent. Sed perficietur cum mortale hoc induet  immortalitatem. Sic enim persecuti, etc. Temperat exemplo rigorem passionis. Tribus modis fit persecutio: odio cordis, dictis, factis.

uERS. 13.---uos estis sal terre. Hic iam ostenditur apostolorum officium, scilicet quod sunt sal terre et lux mundi. Hoc specialiter ad apostolos, qui predictis uirtutibus, paupertate scilicet et aliis, debent ornari, ut sint sal optimum condientes alios doctrina, et uite sue exemplo. Sal, salus a corruptione. Unde propheta: Posui te in lucem gentium, ut sis salus mea usque ad extrema terre.

Quod si sal, etc. Id est, si uos, per quos alii condiendi sunt, aduersis uel prosperis cesseritis: per quos a uobis error auferetur, cum uos Deus tollere  aliis elegerit? Ad nichilum ualet: quia  nec terre utilis est quam suo iniectu germinare prohibet, nec sterquilinio quod non fecundare sinit. Sic qui retro uadit, nec ipse fructum fert, nec alios ualet excolere, sed ab Ecclesia eiicitur, et in hec uerba ridetur: Hic homo cepit edificare, et non potuit consummare. Si sal euanuerit . Id est, si timore uel cupidine doctor saporem sapientie omiserit, per quem fatuitas eius emendabitur? Hoc solis apostolis conuenit: Quod sequitur, omnibus magistris: Ad nichilum ualet ultra, etc. In fine de omnibus concludit sic: Nisi abundauerit iustitia, etc.

Et conculcetur ab hominibus. Sanctus et uerus minister Christi, etsi a malis ridetur, conculcari non  potest, quia mente fixus in celo manet.

uERS. 14.---uos estis lux mundi. Prius sal quam lux, quia prius uita quam doctrina: uita ducit ad scientiam ueritatis. Qui Deum timet, scientia non caret.

Lux mundi. Alia causa est quare non debent deficere: quia illuminati a Christo uerbo et exemplo: quocunque illati mundanis lucem fidei et scientie debent ministrare. Et sicut  debent corruptionem pellere: sic et tenebras  fugare.

Non potest ciuitas, etc. Quia apostoli fundamenta sunt, apte ciuitas dicuntur. Supra montem. Locus montem iustitie innuit, qui excelsus est, quo propalamini  ne uos abscondatis. Non enim facultas subterfugiendi uel clam aliquid faciendi; ideo subditos misericorditer intus consilio regite, et extra contra aduersarios pro iustitia pugnando defendite: quod pertinet ad spiritum consilii et fortitudinis.

uERS. 15.---Neque accendunt lucernam. Domesticis exemplis docet, ne celent lucem uerbi sibi commissam. Non accendunt, id est, non ideo data est doctrina predicationis ut celent eam et subiiciant seruituti corporis, dum aliqua timent. Sed corpus suum ministerio Dei subiiciant, ut per uocem et cetera corporis officia lux excellentior ceteris appareat. Unde dicitur : Castigo corpus meum, etc. uel, Christus lucernam accendit, dum testam humane nature flamma sue diuinitatis impleuit:  quam nec credentibus abscondit, nec modio, id est mensura legis, uel terminis unius gentis inclusit. Sed super candelabrum, id est, Ecclesiam fidem sue incarnationis affixit, ubi omnes possint intueri, qui in domo, id est, Ecclesia sunt uel mundo. Unde subdit: Sic luceat, etc. Candelabrum. Sicut lucerna Christus, candelabrum crux est, super quam erat leuandus. Candelabrum Ecclesia, que uerbum uite presentis baiulat.

uERS. 16.---Sic luceat, etc. Et hec omnia ita agite, ut non finem boni operis in laudibus hominum constituatis. Ut uideant, etc. Opera requiro, ut uideantur, et sic doctrina confirmetur: et hoc non ad gloriam uestram.

uERS. 17.---Nolite putare. Postquam hortatus est  omnia pati pro ueritate, et non celare, et gloriam Dei facere, incipit docere quid docturi sint. Quasi diceret: Quid est quod uetas abscondi, pro quo iubes omnia pati? an est aliquid contra legem? Non ueni soluere legem, sed adimplere, uel faciendo quod dicit, uel supplendo quod deerat et imperfectum erat.

uERS. 18.---Iota.  Hic ostenditur, quod que minima putantur in lege, sacramentis spiritualibus plena sunt, et omnia, etc., usque ad quia iota decem significat, id est decalogum, cuius apex est Euangelii perfectio.

Omnia fiant. Spiritualiter impleantur, uel imperfecta perficiantur, et significantia, id est impletione, consummentur.

 uERS. 19.---Qui ergo soluerit, etc. Minima sunt crux Christi et passio, quam qui erubescit minimus est; qui confitetur magnus. uel Phariseos notat, qui mandata Dei dimiserunt pro suis traditionibus, que nichil ualent, dum uel minimum, quod in lege est, pretereunt. Moraliter autem soluit qui non implet, sed tenet sicut infirmis data sunt. uel qui non intelligit spiritualiter. Soluere, non est agere, quod recte intelligit, uel non intelligere quod non deprauat, aut minuere integritatem superadditionis Christi.

Minimus uocabitur, etc. In regno celorum minimus uocabitur qui erit in eo indignus, in quo nullus minimus sed omnes magni.

 Qui autem fecerit. Qui non soluerit, et sic docet, non minimus, non tamen magnus: sed facit quod docet. Soli enim factores legis iusti sunt apud Deum .

uERS. 20.---Dico autem uobis. Cum ait, dico, magnam uim et profundam intelligentiam cogitandi incussit: ostendit quomodo superaddit. Et non que prius mandauerat, absoluit. Plus etiam est diligere inimicos quam non odisse: non cupere, quam non adulterari: non irasci, quam non occidere.

Nisi, etc. Id est, non solum minima legis precepta impleueritis, sed et ea que addo: quia dum fiunt addita ad perfectionem, etiam hec plenius aguntur que premissa sunt ad inchoationem:  quia qui non uidet mulierem ad concupiscendum eam, nec fornicatur: nec occidit qui non irascitur.

Iustitia uestra. Iustitiam Phariseorum uocat omnia illa ad cultum Dei actualiter precepta: seu figurarum mystica tantum ad litteram instituta.

uERS. 21.---Audistis, etc. Exponit que est iustitia Phariseorum, quam qui adimplet non statim magnus, sed aliquem gradum conscendit.

uERS. 22.---Ego autem, etc. Perfectionem quam uenit implere incipit explanare, et quomodo iustitia eorum debeat superabundare.

Omnis qui irascitur. Quia nesciebant homicidium esse nisi peremptionem: aperit omnem motum animi ad nocendum, in homicidium computari. Mandatum Christi non est contrarium legi, sed latius  legem in se continens. Qui non irascitur, non occidit. Sed non econtra, licentia irascendi causa homicidii. Tolle iram, et homicidium non fit.

uERS. 23.---Si ergo offers munus tuum. Explanat ampliorem iustitiam ostendendo quod si non licet fratri irasci, multo minus in animo retinere quod in odium querat conuerti. Si quidquam mali contra proximum in animo habemus, Deo placite offerre non possumus. Si ergo offers. Secundum litteram hoc absurdum est. Est ergo in interiori templo altare, id est fides, cui quodlibet munus, id est, psalmus, hymnus, oratio, et huiusmodi, nisi sit innixum non est Deo placiturum. Et ibi, etc., id est, cum in corde  tale munus oblaturus es, si in mentem  uenerit quod frater tuus habet aliquid aduersum te, quem tu lesisti. Si enim ipse te lesit, non ipse, sed tu habes aduersus eum: nec tunc oportet te ueniam petere, sed dare sicut uis tibi dimitti.

uERS. 24.---Relinque ibi, etc. Non ait refer: quia quod recte offertur immutari non licet. Sed relinque, donec placabilius offeras: non enim munus repellit, sed caritatem proximi querit, sine qua nemo ad caritatem Dei peruenit. Unde: Prius caritatem proximo exsoluat qui munus suum Deo placere optat. uade. Non pedibus, sed animo humiliter ei prosternas in conspectu illius cui oblaturus es. uel petendo ueniam si presens est. Offeres. Hoc ex spiritu pietatis quo mitis fit, et diuinum uerbum  pie intelligit, intelligendo obedit, et ad implendum cor erigit.

uERS. 25.---Esto consentiens. Sicut iam precepit fratri reconciliari et post iubet inimicos diligi, ita hic dum currimus in uia huius seculi, ad pacem et concordiam hortatur, sicut dicitur: Si fieri potest quod ex uobis est cum omnibus hominibus pacem habentes . Et pro consentiens ex Greco habetur benignus uel beneuolus. Cito, ne differas in crastinum: Dum es in uia, dum adhuc licet operari.

Si fratrem lesisti, reconciliare ei. Si aduersarius exstiterit, esto beneuolus, ut fiat amicus.

In uia cum eo. Sermo diuinus, nobiscum est in Christi uia. Aduersarius nobiscum in uia seculi.  Sermo diuinus nobis uia est qua currimus. Unde: uiam mandatorum tuorum cucurri, cum dilatasti cor meum .

Ne forte tradat. Sic temperauit, ut penitentie locum non afferret: putaretur enim, quod si obiisset aduersarius et non posset ei in uia esse beneuolus, necessario iudici traderetur. Sed et locum penitentie reliquit, et impenitentem iudici tradidit, dicens: Iudex tradat te ministro. Tradat, id est, causa sit cur tradaris in manus Christi, cui Pater omne iudicium dedit. Christus ministro, id est angelo, qui colliget zizania.

uERS. 26.---Nouissimum quadrantem. Id est, minuta peccata, quia nichil erit impunitum. uel per quadrantem nouissimum, significantur terrena peccata,  quia prima pars mundi celum; secunda, er; tertia aqua; quarta, nouissima terra. Ergo donec reddas nouissimum quadrantem, id est, donec luas peccata que de terra contraxisti.

uERS. 27.---Audistis.  Adhuc qui dixit: Non ueni soluere legem, sed adimplere . Addit: quantum debeat abundare, etc., usque ad quando anima relicta superiori lege, turpi uoluntate inferiorum prostituta corrumpitur.

uiderit mulierem.  Magna superadditio. uisus ponitur pro omni motu qui est, etc., usque ad quia non secundum quod quisque potuit et non licuit, sed secundum quod uoluit et proposuit ex conscientia accusatur uel defenditur.

Ad concupiscendum. Ut transeat in affectum cordis,  ut facere disponat, ubi non deest uoluntas, sed occasio: quod passio dicitur, que est mors in domo. Propassio est animi subitus affectus uel ire, uel amoris. Passio est animi forma uel deliberatio ex consensu. Unde dicitur aliquis iracundus uel amator.

 Si contemplatio uertitur in tedium uel in arrogantiam, dimitte eam, et transi ad actiuam: quia melius est per actiuam saluari, quam per contemplatiuam perire.

uERS. 29.---Erue eum. Ad litteram nullum membrum erui precipitur, sed interior uisus qui dexter, et exterior qui sinister dicitur, per studium pii laboris si nocet est reuocandus uel remouendus: et  etiam longe faciendus, ut scilicet nec in memoria habeatur. Eruitur oculus cum frangitur malus usus. Proiicitur, cum ex toto annichilatur, nec intrare permittitur.

uERS. 30.---Dextera manus tua. Prospera operatio, uel aliquis adiutor strenuus intra uite negotia: qui si scandalum est in lege Dei, melius est illo preciso saluari, quam cum illo damnari. Abscinde eam, etc. Si quis hoc predicat de membris, affectu pietatis non debet audiri. Sed ut improbitas morum et prauitas actionum inde resecetur, ut quidquid in oculo mentis de uia iustitie et morum probitate nos subuertit, et quidquid contra operationem uirtutum extra pulsat, procul pellatur. In gehennam. Nomen gehenne in ueteribus non inuenitur: sed prius a  Domino ponitur. Cuius nominis occasio est. Idolum Baal fuit iuxta Ierusalem ad radicem montis Moria ubi Sile fuit. Hec uallis irrigua fuit et nemorosa et plena deliciis, et locus in ea idolis consecratus: populus autem Isrel adeo insaniuit, ut relicto templo ibi immolarent, et filios suos incenderent demoniis. Et dicebatur locus iste Gehennon, id est, uallis Ennon. Comminatur autem Deus se impleturum locum illum cadaueribus, ut uocetur polyandrum, id est, tumulus mortuorum: huius ergo loci nomine futura supplicia designantur.

uERS. 31.---Det illi.  Scripsit Moyses in Deuteronomio, quod si uxor non placet uiro propter aliquam feditatem, dimittat eam. Quod Christus exponit, etc., usque ad sicut diligit inimicum, non in  hoc quod inimicus et malus, sed quod homo ut secum sit saluus.

 Permisit Moyses dari libellum repudii, ne propter odium funderetur sanguis. Permisit fieri mala, etc., usque ad quia malas hominum uoluntates ad plenum prohibere non possumus.

uERS. 32.---Causa fornicationis. Quia in hoc fides castitatis et connubii rumpitur: et ille non facit eam mecari, sed ipsa causa est reatus sui. Si autem pro fornicatione dimittit, a fornicatione debet esse immunis, nec aliam ducere licet dum illa uiuit. Fornicationis causa. Femine, que fornicata est, uel uiri ne fornicetur, scilicet si uxor cogat ad idololatriam, uel ad auaritiam, uel ad alias illicitas concupiscentias. Non enim fornicatio est tantum stupri,  sed generaliter que a lege Dei aberrare facit. Et qui, etc.  Non dicas quoniam uir suus eam dimisit, quia etiam postquam dimissa est, remanet dimittentis uxor.

uERS. 33.---Reddes autem. Si iurare contigerit: per Creatorem iurabis: non per creaturam. Hoc enim per quod iurat quilibet ueneratur: hoc amat, hoc timet. Ideo lex precipit ut non iuretur nisi per Deum.

Ego autem, etc. Docet nil tam uile in creaturis quod quis peierare debeat, dum a summo usque ad imum, iuramentum uetat, id est, a celo usque ad capillum. In Deum peierare conuincitur, cuius thronus est celum, et cuius est quidquid est.

 Per celum. Illi uel celum plus aliquid suspicabantur, uel per illud iurantes non putabant se iuramento teneri: ideo sententiam sic temperat, ut et celum creatura Dei credatur, non plus aliquid: et quia thronus eius est periurium timeatur. Sic et de terra, quia scabellum pedum eius. Qui ergo per creaturam iurat, illi debet iuramentum qui eam creauit et regit, nec alii recte putatur reddi.

Non iuremus per creaturas ut ueneremur eas ultra quam debemus per eas, ut uiles existimemus, ut scilicet cum per eas iuremus nichil iurare putemus.

Neque per terram. Alii per salutem Pharaonis, qui Dei iudicio positus est in infimis. Non est potestas nisi a Deo : et in hoc Deum iuras.

 Neque, etc. Quod non est tuum opus, sed Dei: et ita in minimis Deum iurando periurium incurrere potes.

Qui per caput iurat, illi debet cuius figura et potestas in eo manet.

uERS. 36.---Quia non potes, etc. Hec predicta cum sint ardua et difficilia, nemo sine spiritu fortitudinis seruat. Compellit ad perfectionem, dum tollit iurandi occasionem.

uERS. 37.---Est, est; non, non. Ideo bis dicit, ut quod ore dicis, operibus probes. Quod uerbis negas, factis non comprobes uel confirmes.

Non penitus iurare prohibuit, sed occasione periurii. Quod perfectius est docuit ostendens quod ulterius est a malo esse. Apostolus iurat, ut fidem  persuadeat: Ecclesia etiam pro federe pacis ac fidei suos iurare concedit. Sed Christus quod perfectius est docuit, quod infirmitatis indulsit, quod superstitiosum resecauit.

ueritas Euangelii iuramentum non recipit, sed alterius infirmitas id cogit, dum ueritati non credit.

A malo est. Non quidem malum, quia etsi non bonum, tamen necessarium, sed a malo est, non tuo sed illius a quo cogeris iurare, id est, ab infirmitate illius que malum est.

uERS. 38.---Audistis.  Lex modum ultionis instituit: oculum pro oculo. Quod si dici potest, etc., usque ad sed pro dilectione iustitie, iustum pro iniusto, quod est bonum pro malo, quod etiam iudex facit.

 Quod dicit, oculum pro oculo, dentem pro dente: non alterum uult tollere, sed utrumque conseruare, dum minatur talionem. Quam etiam cum modo facit, ut iniuriam uindicta non transeat: et hec est pacis inchoatio, et quasi iustitie inceptio.

uERS. 39.---Non resistere. Iustitia legis rudes instruit in initio iustitie, id est, non plus quam est illatum reddere. Iustitia Euangelii  est non resistere malo: Non resistere: ut ipse idem: Discite a me, quia mitis sum, et humilis corde . Et Dauid: Si reddidi retribuentibus mihi mala . Ierem. Et maxillam dedi percutienti . Ecce idem Dominus legis et Euangelii.

 Prebe illi. Non tantum non repercutias, sed si uult alteram ferire, patienter feras: hoc de iniuria corporis. De necessariis autem si perdideris unum, sine tolli et reliquum. Quid ergo de superfluis?

Alteram.  Primum indigna res est ut nomo fidelis stet in iudicio ante conspectum iudicis infidelis. Nam et si infidelis, etc., usque ad Si semel in iudicium ingressus fueris, non iam desideras ut ueritas cause appareat, sed ut quocunque modo uictor exsistas.

uERS. 40.---Et ei qui, etc. Consilium est antequam contendas. Licet quidem infirmis sua repetere, sed non contendere. Lucas econuerso: Qui aufert uestem, etiam tunicam noli prohibere. Quod non de his solis, sed de omnibus temporalibus faciendum est. Tunicam  tuam. uel, tunica est anima, quam si quis perdere noluerit, dimittat pallium, id est, corpus ad martyrium. Spiritualiter, doctor tunicam tollit, cum interiora uitia facit confiteri, ut est inuidia, superbia, et huiusmodi. Ille addit: Et pallium; qui et exteriora, ut furtum et fornicationem, non erubescit confiteri.

uERS. 41.---Mille passus. Hoc est iter sabbati, quo designatur perfectio spiritualis: quia non licet in sabbato seruile opus facere. Alia duo. uadit et alia duo qui dum corpore tantum in seruitutem redigitur, spiritu et anima, id est ratione et uoluntate, redigi est paratus.

uERS. 42.---Da ei. Que honeste et iuste possunt dari. Si deest facultas, da affectum uerbo uel obsequio.  Da ei. Ita, scilicet, ut nec tibi noceat, nec alii: pensanda est enim iustitia. Ita enim omni petenti dabis, et si non id quod petit, sed melius cum iniuste petentem correxeris. Et uolenti. Duo genera prestandi complectitur. uel enim beneuole damus, uel reddituro commodamus. Et quandoque qui donat, non uult commodare, quasi nichil mercedis in eo sit cum rem acceptam debitor persoluit. Sed uere ille qui etiam hoc iubet, retribuit. Dicit ergo: Ne auertaris, id est, nec alienes uoluntatem tuam. Hilarem enim datorem diligit Deus , sic et spiritualis doctor uerbi diuini fenus auditoribus debet accommodare, ut boni operis retributionem ab illis possit accipere, et a Deo mercedem sperare.

uERS. 43.---Audistis. Qui legem implere uenit, in  fine ad caritatem plenam perducit, que est impletio legis.

Odio habebis. Forsitan intelligendum est iuxta hoc quod supra: Oculum pro oculo, etc. uel subtrahendo officia humanitatis.

uERS. 44.---Diligite. Contra Ecclesiam pugnatur tribus modis: odio, uerbis, cruciatu corporis. Ecclesia econtra diligit, benefacit, orat. Hoc est nouum mandatum, hoc de filiis ire facit filios Dei; unde sequitur: Ut sitis fiili. Adoptio filiorum sola caritate acquiritur.

Benefacite. Ministrando cibum mentis uel corporis. Quod facit etiam qui dicit eum huiusmodi nec cibum sumere. Omnia enim ea spectant, ut fratres fiant.  Singulis singula opponuntur, ut omnes partes malitie bonitate uincantur. uidentur contra esse imprecationes prophetarum que non dicuntur uoto optantium, sed spiritu preuidentium.

Orate.  Non ait hoc pro fratribus in quibus sunt aliquando peccata persecutione inimicorum grauiora, etc., usque ad cum etsi peccasse fateantur, et fecisse mala uehementer eos peniteat, tamen huiusmodi affectiones mentis habent ut se non humilient ad petendam ueniam.

Mouere autem potest, quod Ioannes in Epistola de dilectione Dei et proximi tantum monere uidetur, ut fratres diligamus, cum Dominus dicat et pro inimicis orandum. Sed fratres intelliguntur non solum qui iam credunt, sed qui credituri sunt, pro quibus  orandum est, ut fraterno federe nobis socientur.

uERS. 45.---Filii. Non degeneres. Quasi diceret: Accepta potestate operibus agite ut sitis filii renascendo per caritatem. Patris. Iam dicitur pater. uidete ut sitis filii renati ex Deo qui est caritas. Qui solem. Hunc uisibilem. Nam inquiunt in libro Salomonis, Sol iustitie non illuxit nobis . Et de pluuia doctrine propheta dicit: Super unam ciuitatem pluit, et non super alteram. Solem suum , etc. Quasi dicat: Quem fecit, cuius proprie sunt omnia que de nichilo creauit. Quid ergo nos faciemus de his que de munere eius accepimus?

uERS. 46.---Publicani. Exactores Romanorum, quos Iudei sic uocant, quia de republica curam gerebant. Dicuntur et nomen traxisse a Publio Romano  rege, qui prius eos ordinauit.

uERS. 47.---Et si salutaueritis. Si pro his tantum oraueritis, qui aliqua affinitate uobis sint coniuncti, quid amplius habet beneficium uestrum quam infidelium? Oportet fratres diligere, et humiliter salutare: sed parum est.

uERS. 48.---Perfecti. In caritate Dei et proximi. Cumulus perfectionis diligere etiam inimicos, et orare pro illis, sicut et Christus fecit.



CAPUT uI.

uERS. 1.---Attendite, etc. Qui hucusque precepit de misericordia, nunc precipit de cordis munditia qua Deus uidetur. Si enim non simplici intentione sed pro hominum laude, non probantur a Deo opera  misericordie. Laus hominum non debet appeti, sed subsequi, ut exemplo alios inuitet. Hactenus de iustitia Euangelii, que est super iustitiam Scribarum et Phariseorum. Nunc qua munditia cordis eadem iustitia debeat impleri: quod in eleemosyna seruatur et oratione. Non enim monet hic uel orare uel eleemosynam facere: sed quo animo debemus facere. Agitur enim hic de mundando corde. Apud Patrem uestrum. Cuius gloriam filii querere debent, et omnia bona ad hoc ut placeant ei, referre.

uERS. 2.---Cum ergo, etc. A toto in partes, ut exponat que bona non sint pro hominum laude facienda. Tuba canere. Forsitan conuocandi gratia hoc fecerunt: ut omnes irent quasi ad spectaculum.  Ante te. Ante se tuba canit qui ante alios uult laudari: ut appareat maior illis. Receperunt. A Deo cordis inspectore fallacie supplicium de quibus dicitur: Recedite a me, operarii dolosi: nomen enim meum habuistis: sed opera mea non fecistis.

uERS. 3.---Nesciat. Sinistra, uitia: dextera, uirtutes. Quod ergo agit uirtus, nesciat elatio, uel uana gloria, seu aliquod uitium: sed lux recte operationis fuget tenebras peccati.

uERS. 4.---In abscondito. In abscondito eleemosyna fit, que nullis miscetur tenebris: lux intus est, tenebre extra. uidet in abscondito. uidere Dei est approbare. Illa autem tantum approbat que sunt abscondita, que extra sunt non placent ei neque approbat.

 uERS. 5.---Et cum oratis. Ad superiora coniungitur hec sententia. Supra dixerat: Attendite ne iustitiam uestram faciatis coram hominibus; hic subdit: Et cum oratis. Non prohibet orare, sed in orando hypocritis similes esse. In angulis. Quasi absconsores precum, et tamen in plateis ut uideantur, et per hoc amplior gloria. Allegorice. In angulo orat qui in abscondito se orare simulat: et tamen in platea cum famam captat. Anguli platearum sunt ubi uia per transitum uie ducitur, et quadriuium reddit. Non enim nefas est uideri, sed appetere uideri. Receperunt. In his non solum uera merces praua intentione euacuatur: sed uitium simulationis et irrisionis contra Deum augetur.

uERS. 6.---Tu autem. Hoc simpliciter intellectum,  docet uanam gloriam mundi fugiendam. Sed magis uidetur precipi, ut, inclusa pectoris cogitatione labiisque compressis, oret Deum. Cubiculum autem est cordis secretum. Ostium, carnalis sensus per quem hec exteriora improbe se ingerunt, et turbe phantasmatum orantibus obstrepunt. Parum est ergo cubiculum intrare, si importunis cogitationibus ostium patet. Sed resistendum est carnali sensui, ut oratio spiritualis ex intimis cordis dirigatur ad Deum. Clauso ostio. Sensibus clausis, ne turbe phantasmatum exteriorum occurrant. uel ostium uocat amorem uel timorem huius seculi. Sicut enim omne bonum ex timore et amore est Dei, sic omne malum ex amore et timore seculi. His clausis, id est ablatis, ora.

  Quid ergo, inquis? in Ecclesia non oportet orare? Et ualde quidem, sed cum hac uoluntate ut illum unum intuearis, qui habet donandi quod petieris potestatem. Ubique enim Deus, quo aliquid facias intuitu, spectat.

Patrem. Quem intus habes per fidem; unde: Apud me oratio Deo uite mee .

uERS. 7.---Orantes autem. Sicut hypocritarum est ostendi et placere hominibus, ita gentilium est multiloquium, a quibus et cepit. Hi enim exercende lingue magis operam dant, quam menti mundande: ut hoc nugatorii officii genus, etiam ad Deum prece flectendum transferant, putantes quod sicut orator iudicem, ita et ipsi Deum flectere queant.

  Si paucis orandum est, cur parabolam proposuit Lucas ad montem semper esse orandum, etc., usque ad Si quidem et Christus et Paulus iussit breues, sed crebras fieri orationes ex paucis interuallis.

 Utilius censent  breues quidem orationes, sed creberrimas, etc., usque ad succincta breuitate uitemus.

Putant enim. Putantes quod persuasibilibus uerbis Deus mulceatur. uel si absens est uocetur: et quod nescit, uerborum ambagibus doceatur.

uERS. 8.---Nolite ergo assimilari eis. Non enim apud Deum agendum est uerbis, sed rebus, intentione cordis, affectu simplici. Que cum dicimus, non eum docemus, sed nos tempore orandi recordamur.  Scit enim pater. Cur ergo scienti loquimur? Non ut nostre faciamus indicium uoluntatis, sed ut excitemus pie deuotionis obsequium.

uERS. 9. Pater noster.  Inter cetera salutaria monita et diuina, quibus consulit credentibus, formam orandi proposuit, etc., usque ad et hi sunt ueri adoratores, qui Filii per gratiam adorant Patrem in spiritu et ueritate.

Nulla oratio magis spiritualis est quam illa que ex ore Filii, qui est ueritas, processit. Pater noster. Cui non timore, sed amore hereditatis seruimus. Dum Pater dicitur, de adoptione cogitemus, ut Patri pium affectum rependamus. Dum dicitur noster, fraternitatis admonetur, cum sit communis adoptio omnibus. Nemo dicat meus, quod proprie filio conuenit,  cui pater est per naturam. Unde alibi. uado ad Patrem meum , specialiter per naturam: et uestrum, coniunctum per gratiam. Pater noster dicitur, quod commune omnibus, nemo dicat meus: quod solum Christo conuenit, qui filius est per naturam; aliis conceditur communis gratia adoptionis.

 Monetur nobilis et diues non superbire, etc., usque ad Quid negabit filiis, qui iam dedit quod pater est?

 Nusquam inuenitur preceptum populo Isrel, ut diceret: Pater noster, aut oraret, etc., usque ad si ab eius mandatis non aberrarent. Sicut est illud: Filios genui et exaltaui , etc

In celis. Spiritualibus, ut ad spiritualitatem in qua  habitat, festinare discamus, et celestia ab eo queramus.

Sanctificetur nomen tuum. uidenda est harum distinctio septem petitionum. Nam cum uita nostra temporaliter agitur speraturque eterna, priora sunt, etc., usque ad liberatio enim facit liberos, id est, filios, ut dicamus spiritu adoptionis, Abba Pater.

Amen, significat in omnibus his petitionibus indubitanter a Domino tribui quod petitur, si ultime conditionis pactum seruare non negligimus. Unde subdit: Si dimiseritis, etc. Sanctificetur, etc. Hic spiritum sapientie oramus, ne a sanctificatione nominis primus in aliquo discrepemus: sed patris nomen in filiis moribus et uita ostendatur.

 Nomen patris in nobis est, qui filii dicimur: quod petimus sanctificari. Non ut ipse sanctior sit, sed ut in nobis operetur augmentum sue sanctificationis: nam sanctificatio filiorum nomini eius attribuitur. Ita dicitur sanctificari sicut clarificari, et magnificari in nobis: Sanctificetur, id est, ita sicut est sanctum, habeatur hominibus: et ita innotescat illis Deus, ut non putent aliquid sanctius.

uERS.10.---Adueniat regnum tuum. Hic spiritus intelligentie petitur, quo mundatur cor ut Deus uideatur. Duritia et potestas diaboli excluditur, et in futuro perfectius, cum euacuauerit omnem principatum et potestatem, et tradetur regnum Deo Patri. Congrue sequitur, ut post adoptionem filiorum regnum petamus quod filiis debetur.

 Regnum Dei semper est: sed ueniat, id est, manifestetur hominibus a quibus ut lux cecis non uidetur, quod nullus ignorare poterit, cum Filius iudicare uenerit. In quo regnabunt et sancti, ut dicitur, Percipite regnum quod uobis paratum , etc.

Spiritu intelligentie regnum futurum ingredientibus declaratur, et munditia cordis attribuitur, per quam Deus ibidem regnans sicut est uidebitur, ubi spiritus sapientie complebitur septima sanctificatio nominis eius. In perfectione senarii aduentus regni poscitur, ut curramus omnes in uirum perfectum: deinde in eo quiescentibus sanctificetur ipse in nobis dum nos in illo sanctificamur. Eius requiem iure poscimus in nobis sanctificari, ut perenniter in eo sanctificati requiescamus, in qua sanctificatione pax  beatitudinis firmatur et plena sapientia donatur.

Fiat uoluntas tua. Hic petitur spiritus consilii, per quem uoluntas Dei inquiritur, ut a nobis impleatur.

uoluntas Dei in terris sicut in celo spiritu consilii regitur. Nobis etiam opus est spiritu consilii: ut uoluntas Dei dirigatur in nobis, ut misericordes in re esse possimus. uoluntas Dei semper fit: sed oramus ut libertas nostri arbitrii societur per gratiam sue uoluntati, que est sanctificatio nostra et uita eterna. uoluntas Dei est preceptorum eius custodia.

Sicut in celo. Sicut in angelis, ita in hominibus. uel sicut iustis, ita in peccatoribus conuersis. uel  sicut in Christo, ita in Ecclesia. uel sicut mente seruio legi Dei, ita et in carne.

Secundum spiritum celum, secundum carnem terra sumus. Oramus ergo ut sicut in celo, id est in spiritu, ita in terra fiat uoluntas: ut caro et spiritus sit homo spiritualis de quo dicitur: Cor meum et caro mea exsultauerunt in Deum uiuum. Nec tantum oratur ut bona uelimus, sed fiat uoluntas in nobis, ut uiuamus tibi, non nobis. Hec tria perfectius habentur in futuro, sed hic interim ex parte oramus, ut postea perfectius habeantur. Quatuor sequentia presentis uite sunt presidia.

uERS. 11.---Panem. Esuries iustitie ut ad saturitatem pertingat, fulcitur spiritu fortitudinis. Ideo  oramus: Panem nostrum quotidianum da nobis: sine quo fame moreremur.

Panis, corpus Christi est, uel uerbum Dei, uel ipse Deus, quo quotidie egemus, uel qui est super omnes substantias. Hic est panis uiuus qui de celo descendit , cuius nature sublimitas super omnes substantias est.

Nostrum. Quia Christus noster est factus, et Deus Pater cum Christo omnia nobis donauit. Ideo oramus ut quod nostrum est per donum, quotidie detur per effectum.

Supersubstantialem. uel quotidianum. Quia qui edunt me adhuc esurient . Hic quotidianus, in patria eternus. Hic panis assidue per fidem et caritatem interius reficere debet: quia sine eo  nemo uiuere potest. uel panis dicuntur spiritualia precepta, que semper sunt exercenda uel conseruanda.

uERS. 12.---Et dimitte, etc. Post cibum petit ueniam peccatorum, ut qui a Deo pascitur, in Deo uiuat, et ad uitam eternam perueniat.

Cum dicimus: Dimitte nobis debita nostra: spiritum scientie rogamus, quo delicta intelligimus, que sine spiritu scientie non intelliguntur. Scientia quippe ad usum temporalium pertinet, que uirtus est, in uitandis malis et petendis bonis, ut nostra et aliorum contagia ploremus, bona cupiamus.

Sicut. Ecce qua cautione constringimur, in qua etiam nos adinuicem ad misericordiam inflectit, et peccantibus in se ueniam promittit, et nobis et per  nos aliis ueniam promittit.

Culpe ueniam non debemus negare; unde: Cum oratis, remittite si quid habetis aduersus aliquem: aliter enim Pater uester non dimittet uobis peccata uestra.

Pecuniam alicui repetere conceditur, sed debita peccatorum petenti ueniam nunquam iuste negamus.

uERS. 13.---Et ne nos inducas. Sed spiritu scientie illustra, ut sciamus quibus malis inuoluimur, et ut lacryme prosint rogamus: Dimitte nobis debita nostra. Et ne nos, etc. Non quod ipse inducat, sed quia deserit et ire permittit. Non uero precatur non tentari, sed nec ad modicum uinci. Tentatio enim est necessaria ad coronam. Et ne nos, etc., deserens  in tentatione sinas uinci: etsi sinas tentari, sine qua nullus probatus est.

Sed libera nos a malo. Hec una petitio, tantum continet quantum omnes superiores.

Ut spiritu timoris Dei omnia noxia intus et exterius pellantur: et sub paupertate beate uiuamus. Sed libera nos. In illam que nondum est ne sinas induci, et ab ea in qua sumus ducti, libera: quo facto nichil est metuendum, nichil restat orandum.

A malo, omni, uisibili et inuisibili. Hec liberatio quotidie necessaria est, dum sine malo anime et corporis non uiuitur, sed in fine complebitur, quando immortales et impassibiles erimus. De imis ad summa gradatim sic ascenditur. A malo per spiritum timoris  liberamur: inde liberati pauperes spiritu et rebus esse cupimus, dum dicimus, Ne nos inducas in tentationem. Spiritum pietatis rogamus, ut homo interior mansuescat et mitis fiat, ne tentatione moueatur.

uERS. 14.---Si enim dimiseritis. Formam imposuit qualiter uelimus iudicari. Unde indulgentibus coram Deo fiducia respondet impetrandi: exigentes uero, pena remordet ultionis uel damnationis.

uERS. 15.---Si autem non dimiseritis. Nulla excusatio relinquitur, quia unusquisque secundum hanc sententiam in futuro iudicabitur. Ex hoc patet, quod unusquisque in sua infidelitate condemnatur.

uERS. 16.---Cum ieiunatis. Postquam docuit quomodo  orandum sit, docet de ieiunio quod iterum pertinet ad munditiam cordis, ne non sit simplex ad Deum, dum ad exteriora rapitur. Nolite fieri. Non prohibet uirtutem, sed fictam uirtutis speciem.

Bonum est ieiunio pro peccatis tristes esse ad penitentiam, et humiliare animam nostram; unde: Cor contritum et humiliatum, Deus, non despicies . Sed tristitiam que pro laude est, prohibet. Unde non ait simpliciter: Nolite ieiunare, sed addit: sicut hypocrite, tristes.

Exterminant. Id est, extra terminos humane conditionis obducunt. Sicut de nitore uestium iactantia est: sic de nimio squalore et macie. Demoliri est quasi dissipare: et uenustatem uultus quasi ad nichilum redigere. Facies suas. Luctuosis sordibus in  quibus etiam iactantia est: et magis sub specie religionis decipiunt.

Nota non debere oues pelles suas deponere, sed uestiri, si aliquando lupi eis se contegunt.

uERS. 17.---Unge caput tuum. Spirituali letitia mentem refice diebus abstinentie: ut dilectionis odor fragret in operibus misericordie. Conscientiam laua lacrymis: ut sit munda coram Deo. Non enim sufficit opus misericordie sine munda conscientia: nec hoc sine illo. Palestinis mos erat in festis caput ungere: ergo caput unge, id est, festiuum et hilarem te exhibe: et mentem spirituali oleo refice: et de ieiunio non queras laudem exterius. Sed quia sic a seculo auerteris, coram Deo gaudeas: et sic faciem, id est cor, mundabis a sordibus: quibus remotis,  Deum uidere licebit. Unge caput tuum. Ecce nondum omnia in Nouo Testamento ad litteram. Ridiculi enim essent in ieiunio oleo delibuti: sed de spiritu amoris eius, cuius passionibus debemus participare nos macerandum, mens debet inungi et non oleo adulationis: aliter uana sunt ieiunia.

Christus factus est unguentum nobis: quod effusum per passionem mortis Ecclesiam suam suo odore impleuit. Ideo non alterius causa ieiunare debemus: sed eius perfusi spiritu per abstinentiam macerantes carnem eius passioni participemus. Illo ergo ungamur: ut opera misericordie cumulentur: et caritas interius diffundatur: quia sine illo calix nostri ieiunii non inebriatur affectu pietatis.

 Deo ieiunat qui pro amore eius se macerat et quod sibi subtrahit alteri largitur.

uERS. 18.---Et Pater tuus. Pater per fidem intus est: et remunerat in abscondito facta. Ibi ergo ieiunandum quo ipse uideat. Et necesse est ut ieiunans sic ieiunet, ut ei placeat quem in pectore portat.

uERS. 19.---Nolite thesaurizare. Ad munditiam cordis terrena erogari precipit.

uERS 20.---Thesaurizare autem. Quasi: Cum ieiunatis aut aliquid boni operis agitis: ibi recondite ubi corruptio non possit accedere.

In celo. Id est, omnem spem in celestibus ponite: fide gradientes, caritatem amplectantes. In celo, id est, in spirituali firmamento: quod non transit:  Celum et terra transibunt: uerba autem mea non transibunt. Si ergo cor est in celo, mundum est, quia munda sunt celestia. Si autem in terra uolutatur, quomodo mundum est? id est, si quid agit ut terrena consequatur, quomodo mundum est? Si etenim illa in genere suo munda tamen sordescit res dignior dum inferiori miscetur: ut aurum argento, argentum plumbo.

uERS. 21.---Ubi enim est thesaurus. Si in terra, cor est deorsum; si in celestibus, cor est in Christo fixum.

uERS. 22.---Lucerna. Prosequitur munditiam cordis. Sicut oculus membra ad operandum dirigit, sic intentio et lux fidei omnes uirtutes. Lucerna est lumen in testa, sic caritas in fide. Cum fides cessabit,  sola caritas lux erit. De exteriori, docet officium interioris hominis, intentione mentis et luce fidei omnes uirtutes illustrantur, ut reddant lucidum corpus.

Item ad munditiam cordis per se hoc capitulum est, uel gratia priorum operum que palam apparent.

Si fuerit oculus, etc. Si pura intentione, que potes bona agis, opera sunt lucis, etiamsi non ita hominibus uideatur. Si peruersa intentio est, prauum est quidquid agitur, etsi uideatur rectum.

Oculus unus et simplex est, scilicet caritas, que modo lucet in fide sicut in testa.

uERS. 23.---Si autem oculus. Si intentio non est ex fide, totus homo interior tenebrosus est. Quia  quod non est ex fide, peccatum est. Tenebrosum erit. Quandoquidem intentio sequens opus informat. Ergo si bona que agis, quia mala intentione fiunt, tenebre sunt, quid ea que per se mala sunt, et mala intentione fiunt? Si ergo lumen. Intentio qua facimus quodcunque, que in nobis est nota, lumen dicitur; exitus uero rei incertus est, ut cum quid alicui do uel ago nescio utrum cedat ei bono an malo: et ideo tenebras uocat. Dicit ergo: Si intentio qua facis  appetitu temporalium sordidatur: quanto magis ipsum factum cuius dubius est exitus? quia etsi bene cedat alii, quod non bona intentione facis, nichil tibi proderit: quia quomodo feceris tibi imputatur, non quomodo illi euenerit.

 uERS. 24.---Nemo potest, etc. Quasi: non poteritis ad oculum hominum bona agere, et ex his Deo placere. Non simul in celo et in terra thesaurizare, nec et uitiis et uirtutibus deseruire. Quidquid facis, uel ex amore Dei, uel seruitute diaboli.

Cum regnum Dei et diaboli dissideant inter se, in utroque nemo potest simul militare: unde qui baptizantur, diabolo abrenuntiant et operibus eius.

Aut enim unum odio. Nihil est medium. Quidquid enim facis, aut ex amore Dei, uel ex seruitute diaboli.

 Diabolus enim semper est odio habendus: Deus uero, etc., usque ad sed contemnunt, uicti concupiscentia sua et persuasione diabolica.

Aut unum sustinebit.  Non quidem diligit:  nemo enim diabolum diligit, sed sua cupiditate implicatus, etc., usque ad etsi non amet illum cuius ancillam diligit.

Alterum contemnet. Non quidem odio habebit: nullius enim conscientia Deum potest odisse, quod retractauit idem Augustinus, dicens: Non uideo fuisse dicendum. Multi enim sunt de quibus scriptum est: Superbia eorum qui te oderunt , etc.

Et mammone. Mammona, Syra lingua, diuitie, quibus seruire Deum negare est. Non dicit habere: quod fieri licet ut bene dispenset, sed seruire, quod est auari. Dicitur hoc nomen esse demonis qui preest diuitiis, non quod in eius ditione sunt: sed quod his utitur ad decipiendum, irretiendo laqueis diuitiarum.

 uERS. 25.---Ideo dico uobis, etc. Quia non potestis Deo seruire et mammone. Ne sitis solliciti, quod est seruire diuitiis. Contemptum seculi et fiduciam futurorum toto sermone precepit, dum et mala sustinere et non ulcisci, et inimicos diligere iussit, et humanam gloriam fugere. Nunc uult confirmare per fidem in spe eternorum, quia plures sunt quos amor presentium et desperatio futurorum torpentes facit.

In sudore uultus paratur panis, sed labor est exercendus, sollicitudo tollenda est, que mentem perturbat: dum timet ne aut possessa dispereant aut eleborata non contingant.

Anime uestre. Id est animalitati cui hec necessaria sunt. Totam spem Deo committite, quia nichil,  nisi quod decreuit ille, potestis acquirere uel retinere.

Anima hic ponitur pro uita, que cibo sustentatur, ut ibi: Qui amat animam suam, perdet eam .

Animalitas cibo alitur: et ponitur hic pro uita: uiuit cum pecoribus. Quam qui perdit propter Christum, inueniet eam spiritualem in uitam eternam.

Nonne anima? etc. Non uita propter escam, nec corpus propter uestimentum, sed econtra. Ideo non sit sollicitus animus, ut percipiat quod propter se creatum est.

Quasi dicat: Qui dedit maiora, id est uitam et corpus, dabit et minora, id est uictum et uestes.  In his promissis ueritatis nemo dubitet: Sit homo quod esse debet, mox adduntur ei omnia propter quem sunt facta.

uERS. 26.---Respicite. Hoc ad escam. Sancti merito comparantur auibus, quia celum petunt, et quidam ita remoti sunt a mundo, ut iam in terris nil agant, sed sola contemplatione iam in celo degunt. De quibus dicitur: Qui sunt hi, qui ut nubes uolant? , etc.

Hec exempla non prohibent prouidentiam ne laboret, sed sollicitudinem, ut tota fiducia uestra sit in Deo, cum et aues sine cura uiuant.

Et Pater uester. Exaggerat fiduciam filiorum et confirmat: quia si bonitas Patris etiam ad illa se extendit, quanto magis ad filios adoptionis?

 uERS. 27.---Quis autem uestrum, etc. Illi autem curam regendi corporis relinquite, qui illud ad hanc mensuram fecit peruenire.

uERS. 28.---Et de uestimentis. Non quod laborare et prouidere hoc non deceat, sed omnis sollicitudo abiicienda est, et spes in Deo habenda est. Considerate lilia agri. Exhortationem de indumento satis congruo confirmat exemplo.

uERS. 29.---Quoniam nec Salomon, etc. Que purpura regum, que pictura textricum potest floribus comparari? Ipse color dicitur operimentum florum, sicut dicimus: operuit istum rubor.

uERS. 30.---Si enim fenum agri. Si ista que ad usum sunt temporis tantum, et cito decidua igne cremabuntur, Deus tam uenuste adornat.

 Cras pro futuro ponitur in Scripturis, dicente Iacob: Exaudiet me cras iustitia mea .

In clibanum mittitur. Alii libri habent: in ignem uel in aceruum qui habet speciem clibani. Quanto magis uos, scilicet uestiet; et ideo omnis fiducia in eo habenda; quod si nec de his fidentes sumus, quomodo inuisibilia speramus? Permodica fides est, que nec de minimis certa est. Ideo et de eternis ingerit fiduciam, et condemnat infidelitatem. Modice fidei. Quicunque in aliqua promissione dubitat, modicus est fidei, et quanto plus dubitat, tanto minus inuenit ea pro quibus sollicitus fuit.

uERS. 31.---Nolite ergo solliciti, etc. Plenius inculcat  et reuoluit, quod a principio sermonis docuit, ut absque sollicitudine uiuamus. Nolite, etc. Hic uidentur argui hi qui, spreto uictu uel uestitu communi, lautiora sibi uel austeriora pre his cum quibus uiuunt, alimenta querunt uel indumenta. Solliciti esse. Sollicitudo suffocat uerbum Dei, ne fructum referat, et facit similem gentili, id est infidelem.

uERS. 32.---Hec enim omnia. Quid ergo amplius habet a gentili: cuius infidelitas animum sollicitat, et curis uite huius fatigat? Gentes. Quibus de futuris cura non est, sed filiorum est querere regnum. Scit enim. Prouisa sunt hec a Deo, qui nouit nobis hec in uia sua esse necessaria. Pater uester. Sic filios de  bonitate et prouidentia patris securos reddit, absque cura scilicet.

uERS. 33.---Querite ergo. Hic aperte ostendit ista non esse petenda tanquam bona nostra, etsi necessaria. Regnum autem Dei petendum est, et in eo finis noster est ponendus, propter quem omnia faciamus: uerbi gratia: Manducemus ut euangelizemus, non euangelizamus ut manducemus. Cum dicit primum, significat hoc posterius, non tempore, sed dignitate. Illud enim petendum est, hoc propter illud necessarium: ergo primum querite regnum Dei, id est, preponite omnibus rebus ceteris.

Et hec omnia. Quia omnia sunt filiorum: et ideo hec omnia adiicientur, etiam non querentibus, quibus si subtrahuntur, ad probationem est; si  dantur, ad gratiarum actionem; quia omnia cooperantur in bonum.

uERS. 34.---Solliciti. Timore, merore, et anxietate curarum, que mentem perturbant.

In crastinum.  In futurum, de presentibus concedit: unde Apostolus: Nocte ac die operabamur ne quem grauaremus . De futuris que diuina procurat ordinatio, non conuenit, etc., usque ad quia ille qui hoc precepit cui ministrabant angeli, propter hoc exemplum dandum loculos habuit: unde necessaria usibus preberet, quorum custos erat Iudas.

Dies. Non quem fecit Dominus, sed cui maledixit Iob et Ieremias, scilicet quem diabolus inuenit. Sufficit. Et quia cura presenti mentes obruitur, non debet germinari malitia Dei.



CAPUT uII.


uERS. 1.---Nolite iudicare. De dubiis, quia de manifestis iudicatur, et non de illis de quibus incertum est quo animo fiant: de quibus nemo sine periculo iudicat.

Iudicium temerarium est quando, quibus commissum non est, iudicant, siue sit de manifestis, siue de occultis. Committitur autem iudicium uel magistris Ecclesie uel principibus terre. Hi ergo si de manifestis iudicent, que scilicet sunt conuicta, uel confessa, non temere iudicant; si autem de incertis, temere iudicant hec iudicia prohibet.

uERS. 2.---In quo enim. Quasi diceret: In qua uoluntate benefeceris, in ea liberaberis; et in qua  male, in eadem punieris. De his enim agitur in quibus uel temere iudicantes offendimus, uel recte agentes excusamur; et ideo addit: In qua mensura. Et iuste quorum uoluntas non habuit finem peccandi, quamuis cum fine peccauerint, non habent finem ultionis; et quibus iudicium fuit sine misericordia, sine misericordia iudicabuntur.

In qua mensura. Potest in hac mensura in qua aliud mensuratum est, ut triticum, aliud mensurari, ut hordeum: et alia quantitas, ut si unus modius de uno, centum de alio. Ita facit Deus, et non inique ut illi in eternum.

Et ipsa infamia, uel malum quod tuleris, causa est cur penam debitam incurras.

 Iuste qui eternaliter peccato perfrui uolunt, eternam penam et inueniunt: quorum uoluntas non habuit finem peccandi, nec habebit finem torquendi.

uERS. 3.---Quid autem uides. Ecce moderamen iudicii, et preuentus maioribus, alium non iudicet de minoribus. Multi enim preuenti maioribus, leuiora in fratre magis uolunt uituperare et damnare quam emendare. Ut si pleni odio uel inuidia, uel malitia, damnent in eo quod delinquit ira; que est ut festuca, odium, ut trabs. Iratus alicui uult aliquando eum corrigi; qui odit hoc uelle nequit: et ideo impossibile dicitur ut festucam fratri demat, qui trabem gestat; prius ergo trabs odii, inuidie, simulationis et totius malitie reiicienda est, ut sic misericorditer respectu Dei, non nostri, fratrem possimus  increpare: ut, siue prosit illi correctio, siue non, nos tamen de simplicitate nostri oculi simus securi.

uix inuenitur aliquis ab hoc uitio alienus, quia unusquisque suis fauens, aliena facile reprehendit: et aliena grauius tolerando quam sua, sumit auctoritatem arguendi sine exemplo sue emendationis.

Salutem in eo quod temere iudicant in oculo habent trabem.

uERS. 4.---Aut quomodo dicis fratri tuo. Id est, non poteris minus  in fratre emendare, donec maius, id est odium, uel inuidiam pepuleris de corde tuo.

uERS. 5.---Hypocrita, eiice. Hi enim odio et liuore suscipiunt omnia accusare, et uolunt uideri consultores sine exemplo emendationis sue. Non  enim est idoneus doctor alii mederi, qui nondum se sanauerit.

uERS. 6.---Nolite sanctum, etc. Purgato oculo, possunt dispensatores Ecclesie alios castigare, sed non sanctum canibus dare; quia sicut periculosum est abscondere, ita prodigum est canibus dare. Talibus mystica non sunt aperienda, sed uelo tegenda sancta sanctorum: apertiora uero et quasi uiliora dici possunt. Nolite. Eadem dicitur sanctum et margarita, id est Euangelium et sacramenta ecclesiastica. Sanctum, quia natura inuiolabile, nec debet ab aliquo corrumpi. Margarita, que in abscondito latet: et de figuris, quasi apertis conchis eruitur, gemma est pretiosa que non potest corrumpi. Canes uere sunt qui oblatrant, et quod integrum est  dilacerant; porci qui uilipendunt et conculcant: uel canes ad uomitum reuersi, porci nondum conuersi, sed in luto uitiorum uersati.

Et conuersi. Ne forte adhuc aliquid audire disrumpant, non margaritas quas conculcant, sed uos indignatione. Non enim facile potest inueniri quod talibus gratum sit.

uERS. 7.---Petite. His gradibus uia, ueritas, et uita legitime certantibus, prestatur: Christus est uia qua ambulatur, ueritas qua inuenitur, ostium ad quod pulsatur, ut ad ipsum per ipsum ingrediamur.

 Operose quidem quod ista tria inter se differant exponendum putaui, sed longe melius, etc.,  usque ad non enim dixit petentibus, et querentibus, et pulsantibus.

uERS. 8.---Omnis enim, etc. Ut prebeat constantiam perseuerandi, diligentiam querendi, fiduciam impetrandi, addit. Omnis, etc. Supra docuit quid petamus, regnum scilicet. Hic confidentiam, ut nichil hesitantes petamus. Non denegat se petentibus qui sponte obtulit se non petentibus: et querentes inuenient eum qui non querentibus dedit ut inuenirent, et pulsantibus aperiet, qui clamat: Ecce ego sto ad ostium et pulso .

uERS. 9.---Aut quis. Explanat quid petendum sit, et ex humana circa filios beneuolentia diligentiam Patris circa nos commendat. Petentibus Christum, recta fide non datur lapis offensionis nec duritia  cordis. Ita si petieritis patrem uestrum caritatem, sine qua nil sunt cetera, ut sine pane inops est mensa cui contraria est cordis duritia.

uERS. 10.---Si piscem. Per piscem, fides que sub fluentis Spiritus sancti nutritur.

Piscem dicit inuisibilium fidem: uel propter aquam baptismi, uel quia de inuisibilibus locis capitur, uel quia fluctibus huius mundi non frangitur. In Euangelio Luce sequitur comparatio oui et scorpionis. In ouo et spes accipitur, quia in eo nondum est fetus persecutus; sed fouendo speratur. In scorpione, cuius aculeus retro timendus est, accipitur contrarium spei, scilicet retro aspicere, cum spes se debeat in anteriora extendere.

uERS. 11.---Si ergo uos. Quandoquidem patres  bona tribuunt filiis, ergo multo magis Pater noster, qui bonus est incomparabiliter, bona dabit petentibus se filiis. Nostis bona. Secundum sensum eorum bona qui ea pro bonis habent, quanquam et in rerum natura bona sunt, et in uitam istam pertinentia, que malus non de suo dat. Domini enim est terra , etc. uel apostoli mali dicuntur, quantum ad se respectu Dei qui solus bonus, ex quo omnes boni. Dabit bona. Id est Spiritum sanctum. uel bona scilicet eterna, que non dantur nisi filiis. Petentibus se. Omnium bonorum spiritualium distributorem ut opera caritatis impleantur.

uERS. 12.---Omnia ergo, etc. Quia amare amantem nature est; non amantem uero cogi beneficiis ad amorem, perfectionis Christi est. Cum nos priores,  ut nobis fieri uelimus aliis facere iuberet, mox eumdem sensum astruit dicens: Omnia ergo quecunque, etc., id est, bona que uultis accipere ab aliis, eadem facite illis ut caritas proximi impleatur, que sine dilectione recte non potest perfici. Et ideo addit: Hec est lex et prophete, etc.; quia nec Deus sine proximo, nec proximus diligitur sine Deo, quia non ex odio uel ex inuidia iudicandus est proximus: ergo qua caritate uelletis moneri, facite aliis. Ut faciant uobis homines. Quia addit, homines, dicit tantum de dilectione proximi. Unde nec subdit, tota lex, relinquit uero de dilectione Dei. Quod si dixisset: Omnia quecunque uultis fieri uobis, facite aliis: utrumque complexus esset, in quibus  tota lex, propter salutem hominum scriptum est in prophetis et lege.

uERS. 13.---Intrate. Etsi difficile sit ut aliis facias quod tibi uis fieri, tamen sic faciendum est ut intremus. Per angustam. Angusta queritur, nec ab omnibus inuenitur. Nec omnes qui inueniunt per eam ingrediuntur, quia capti seculo retreunt. Et spatiosa. Hanc etsi non querant, omnes tamen inueniunt, quia in ea nati. uoluptas, ut meretrix importuna, suis oblectamentis omnes inuitat: et ideo multi intrant per eam.

uERS. 14.---Quam angusta. Satis angustum est omnia pretermittere, unum solum diligere, unum querere, ad unum quotidie pulsare, prospera non ambire, aduersa non timere. Et pauci. Si pauci inueniunt,  pauciores per eam intrare contendunt. Nemo intrat sine labore, et sine animi puritate.

uERS. 15.---Attendite. Cum dixisset arctam uiam a paucis inueniri, ne forte sui implicarentur erroribus pseudo-prophetarum, adiecit: Attendite: Attendite. Quod supra latam portam dixit, falsos prophetas apertius dicit. Attendite. Licet hoc de omnibus qui aliud habitu et sermone, aliud opere ostendunt, possit accipi; tamen specialiter de hereticis qui quadam pietatis ueste tecti, uenenato animo et intentione nocendi lupi sunt rapaces, uel exterius si copia datur persequendo, uel interius corrumpendo.

Ad uos in uestimentis ouium. In conspectu hominum similes ministris iustitie dum ieiunant, orant, eleemosynas dant: sed non sunt eorum fructus, quia  pro uitio eis reputatur.

A fructibus eorum.  Non a ueste, sed ab operibus quod de manifestis, etc., usque ad sed non debent oues pelles suas deponere, etsi aliquando eis lupi se contegant.

uERS. 16.---Nunquid. Allegorice. Spine et tribuli sunt heretici a quibus nullus sapientum sanctitatem uel ueritatem poterit inuenire: sed conscindunt et cruentant approximantes. uel spine et tribuli, cure sunt seculi, punctionesque uitiorum. Uua et ficus, dulcedo noue conuersationis quam Christus in nobis esuriit, et feruor dilectionis, qui letificat cor hominis. Non ergo de spinis et tribulis uua et ficus: quia mens adhuc ueteris hominis consuetudine pressa, potest simulare non ferre fructus  noui hominis. Quod si aliquando dicta uel facta malorum prosunt bonis, non hoc faciunt mali, sed fit de illis consilio Dei: quia non eorum fructus est, sed uitis que super spinas aliquando exuberat. Sed carpendus est botrus, spina cauenda. uitis Christus. Sui, palmites qui ferunt uuas, id est opera spiritus que inebriant mentem.

uERS. 17.---Sic omnis arbor. Id est secundum predictam impossibilitatem: quia de mala radice non potest fructus suauitatis erumpere. Exspectandi sunt boni fructus de bona arbore. Arbor bona uel mala non natura que in omnibus bona a Deo est creata, sed uoluntas bona uel mala. Fructus, opera que nec bona male uoluntatis possunt esse, nec  mala bone uoluntatis. Fructus bone arboris gaudium, pax, patientia, longanimitas, etc.; quos fructus non nisi bona uoluntas parturit. Sic econtrario malos mala intentio nutrit.

uERS. 18.---Non potest. Non ait: Non potest mala arbor bona fieri, uel bona mala; quia Paulus de persecutore factus apostolus, et anima manente integra natura, affectu uoluntatis corrumpitur, uel in melius mutatur.

uoluntas uniuscuiusque arbor bona uel mala. Et sicut arbor radicatur in terra, sic uoluntas in anima.

Fructus male arboris sunt opera carnis, scilicet fornicatio immunda, luxuria.

uERS. 19.---Omnis arbor. Hac sententia hypocritas  et pseudoprophetas damnat, et quod supra docuit de cordis munditia, hoc exemplo confirmat, quod nemo de mala intentione fructum bonum percipit, nec de bona nisi bonum metit.

uERS. 20.---Igitur ex fructibus. Quasi dicat: A falsis prophetis attendite, et ex fructibus eos cognoscite.

uERS. 21.---Non omnis qui dicit. Sicut cauendi sunt qui habent speciem bone uite propter dogma nequitie, sic et hic econtrario qui, cum integre fidei et doctrine sint, turpiter uiuunt. Utrumque enim necesse est, ut et opus sermone et sermo operibus comprobetur.

Qui dicit: Domine, Domine. Iter regni Dei est obedientia, non nominis nuncupatio. Non est hoc illud  uere et proprie dicere ubi prolatio discordat a uoluntate. De quo Apostolus ait: Nemo potest dicere: Dominus iehsu, nisi in Spiritu sancto .

uERS. 22.---Multi dicent. Maxime autem cauendum est ab his qui propter nomen Christi etiam miracula habent, que cum propter infideles Dominus fecerit, monuit tamen ne a talibus decipiamur: putantes ibi esse inuisibilem sapientiam, ubi est uisibile miraculum; unde adiungit: Multi dicent. Quam mundo ergo et simplici oculo opus est, ut inueniatur uia sapientie inter tot deceptiones.

uERS. 23.---Nunquam noui uos. Non nouit lux tenebras, id est, non aspicit, quia si aspiceret, tenebre non essent. Qui operamini iniquitatem. Non qui operati estis, ne tollat penitentiam, sed qui in iudicio;  licet non habeatis facultatem peccandi, tamen habetis affectum.

uERS. 24.---Omnis ergo. Quasi dicat: Omnia predicta bene tenenda sunt, quia qui tenet assimilabitur Christo; qui non tenet, diabolo. Qui autem, que in monte habita sunt: quod dicit ut ostendat sermonem in monte habitum, omnibus preceptis quibus Christiana uita informatur, esse perfectum. Assimilabitur. Quia sicut Christus de personis uariis unam Ecclesiam construit, erudit, regit in uitam dedicaturus eternam, sic iste uariis uirtutibus perpetuam mansionem sibi edificat, et in futura dedicatione cum Christo letabitur. uiro. Illi qui dicit: Ut sapiens architectus, fundamentum posui in Christo.  Qui edificauit. Ille edificat in Christo, qui quod audit ab illo facit. Supra petram. A qua Petrus nomen accepit pro firmitate fidei, id est, super seipsum edificauit Ecclesiam.

uERS. 25.---Et descendit. Tribus modis diabolus impugnat: carnis concupiscentia, exterioribus mundi oblectamentis, uel per se, cum uniuersos uentus impulsionum laxat. Pluuia. Concupiscentia, a qua quisque tentatur, que sensum rigorem fidei emollit, que si non proficit, maiora flumina eueniunt.

uERS. 26.---Qui audit uerba mea, etc., exterius. Et ideo non habet excusationem, sed est ruina eius magna: quia monita salutis contempsit. uiro stulto. De quo dicitur: Inimicus homo hoc fecit, cuius opera omnia instabilia sunt, et ruine patent. Super arenam.  Qualiacunque sint que super concupiscentiam uitiorum fundantur, non stabunt.

uERS. 27.---Et cecidit fuitque ruina eius magna. Omnis conscientia que fixa in Deum spe non permanet, in tentationibus non ualet subsistere; et tanto amplius agitur, quanto plus in his que mundi sunt a superioribus disiungitur: et uere omnes mali uel ficte boni, ingruente qualibet tentatione peiores fiunt.

uERS. 28.---Turbe. uel aliqui in turba, quia infideles, uel potius omnes de excellentia sapientie.



CAPUT uIII.

uERS. 1.---Cum autem descendisset. Post descensionem Domini de monte, etc., usque ad ostendit  post quantum temporis interuallum. Cum autem descendisset. Secundum Lucam, et in campestri loco sermonem quem iam forsitan supra habuerat ei fecisset. Secute sunt. Alii propter caritatem, alii propter doctrinam, alii propter admirationem et curationem.

uERS. 2.---Adorabat eum dicens: Domine. Priusquam peteret, cultum diuinitatis ostendit. Si uis, potes me mundare. De uoluntate non quasi pietatis incredulus, dubito; sed quasi mee colluuionis conscius non presumo.

uERS. 3.---Extendens. Post sermonem et miracula facit, quibus sermo apud auditores confirmatur. Tetigit. Non quia sine tactu sanare posset, sed ut indicet se non subiectum esse legi, sed Dominum legis,  qui non timet contagium. Tetigit. Propter humanitatem, ut nos doceret nullum spernere pro aliqua corporis maculatione. Apparet supra legem  esse gratiam, que sanat eum; ut ait: Non ueni soluere legem, sed adimplere, etc. uolo. Eo sanauit genere quo fuerat obsecratus, deinde imperat: Mundare. Ecce potestas.

uERS. 4.---uide, nemini, etc. Tacere iussit, nec tamen tacere potuit. Non quod aliquid uoluit et non potuit, sed dat exemplum, ut sui in magnis que faciunt latere uelint: sed ut prosint aliis, prodantur inuiti. Nemini dixeris . Hunc tamen Marcus ubi quod hoc predicasse dicit quasi Euangelista factus sit. uade. Mittit ad sacerdotes propter humilitatem,  ut sacerdotibus deferat honorem quibus lex iubet mundatos munera offerre, et ut uidentes credant ei: uel si non credunt, inexcusabiles sint, et ne legem frangere uideretur. Ostende te sacerdoti. Ut sacerdos non legis ordine, sed gratia Dei supra legem curatum esse intelligat. Offer, etc. Quia legem non soluo, quia nondum cepit uerum sacrificium. In testimonium. Id est, Domino credant, si impietatis lepra discendat. In testimonium. Spiritualis curationis, offerendum est munus spirituale homo ipse.

uERS. 7.---Ego ueniam et curabo eum. Et respondens centurio ait, etc. Magna humilitas, etc., usque ad ob impotentiam uirium corporaliter ire putaretur.

uERS. 8.---Non sum dignus. Propter conscientiam  uite gentilis, magis timet grauari presentia quam iuuari, quia et si erat fide preditus, nondum tamen erat sacramentis imbutus. Sed quod nec infirmitas nostra presumit gratia dare nouit.

uERS. 9.---Nam et ego, etc. Si ego homo, etc., usque ad ut Cornelius dicitur uir iustus et timens Deum .

uERS. 11.---Ab oriente et occidente uenient et recumbent. uel oriens, qui illuminati statim transeunt; occidens, qui passiones usque ad mortem tolerant. Per istas duas partes mundi ex quibus gentes uocande erant designantur.

uERS. 12.---Filii autem regni eiicientur. Quia in hoc mundo fruuntur beneficiis Dei; secundum illud: Pluit super iustos et iniustos. Nunc uidentur in  facie Domini, sed tunc minime. In tenebras exteriores. Quia a Domino foras expellentur, etc., usque ad penitet quod deliquit pertinaciter. Fletus. Per hoc ostenditur magnitudo tormentorum. Per fletum, tormentum anime; per stridorem dentium, corporis.

uERS. 14.---Et cum uenisset, etc. Quando hoc sit factum non expressit Mattheus, etc., usque ad narranda recordationi eius suggerere. Et febricitantem. Febris Grece, feruor Latine dicitur: et si quando hec passio faciat tremere, nature est humane.

uERS. 15.---Et tetigit, etc. Lucas dicit, quod rogauerunt, etc., usque ad ut Delicta quis intelligit: ab occultis meis munda me . Et surrexit, etc.  Naturale est febricitantibus incipiente sanitate lassescere, etc., usque ad ministrat in spiritu.

uERS. 16.---uespere autem facto, etc. Occasus solis, mors est Christi, per quam plures sanauit demoniacos, quam ante uiuens in carne egrotos.

uERS. 18.---uidens autem iehsu. Manifestum est alium esse diem, etc., usque ad amaros seculi fluctus transeamus.

uERS. 19.---Et accedens. Quod Mattheus dicit hoc factum quando iussit ire trans fretum: Lucas uero ambulantibus illis in uia: non est contrarium: quia uia ambulabant ut uenirent ad fretum. Magister. Quasi unus sit de pluribus. Et ipse litterator erat, non spiritualis auditor. Magister. Non dixit,  Domine, sed magister: unum de pluribus magistris estimans.

uERS. 20.---uulpes foueas habent. Quasi dicat: Quid me propter lucra seculi, etc., usque ad diuinitati Christi non est locus. Filius autem hominis non habet, etc. Cum homines uocent eum Filium Dei, ipse seipsum uocat Filium hominis, humilitatis causa.

uERS. 21.---Alius autem. Nota hunc uocatum esse a Iesu. Domine. Ille qui ingessit se uocat eum magister, ut elatus Phariseus, alter qui receptus est, Dominum uocat humiliter, sicut publicanus.

uERS. 22.---Mortuos suos. Qui culpa exierunt, ut ipsi cum culpa uiuunt. Mortuos sepelire, est peccatores in peccato fouere.

 uERS. 23.---Et ascendente. Qui magna fecit in terra, transit ad mare, ut et ibi faciat, et Dominus terre et maris appareat.

uERS. 24.---Ecce motus. Non ex se orta est tempestas, sed eius imperio: ut discipuli magis timeant et rogent: et rogantibus ostendat potentiam. Dormiebat. Dormit in nobis Dominus, id est fides Domini, cum negligentius agimus, et ideo tempestas. Si uero fides resurgit, imperat uentis et fluctibus.

uERS. 25. Suscitauerunt. Primum est iehsu in tribulationibus orationibus excitandus, ut post increpationem surgens imperet uentis et mari, et sit tranquillitas magna.

uERS. 26.---Modice, etc. Si nouistis potentem  in terra, cur non creditis etiam in mari? Qui parum credit, arguitur: qui nichil, contemnitur. Imperauit, etc. Cui imperatur, imperantem sentit. Nota quod omnis creatura creatorem sentit. Que apud nos insensibilia, isti sunt sensibilia.

uERS. 27.---Qualis est hic, etc.  Qualis est iste, maior Moyse, etc., usque ad non habent auditum obtemperant.

uERS. 28. In regionem Gerazenorum. Geraza urbs est Arabie, etc., usque ad a Christo uisitata per predicatores. Duo habentes. Marcus et Lucas dicunt unum, etc., usque ad feditatem corporum ostendebant. Seui. Marcus dicit quod nullus iam demoniacum, etc., usque ad impugnant aliquem transire.

uERS. 29.---Iesu fili Dei.  Magis suspicati  quam nosse credendi sunt.  Iesu fili Dei. Tantum eis innotuit quantum uoluit, etc., usque ad uidebant in eo, non credebant. Ante tempus. Sciebant enim sibi futuram in Dei iudicio, etc., usque ad fuerunt enim duo millia, ut Marcus ait. Torquere nos. Presentia Christi tortura est eis; uel, torquentur dum de corporibus eiiciuntur, in quorum tortura delectabantur, sicut presentia Dei refectio angelorum.

uERS. 31.---Mitte nos. Nota multo minus eos sua potestate nocere hominibus, qui nec pecoribus possunt. Nisi quis more porci uixerit, diabolus in eum potestatem non accipit, nisi forte ad probandum.

uERS. 32.---Et ecce magno. Dignior homo bestiis,  cum propter salutem duorum hominum duo millia porcorum perierunt. Liberato populo gentium, increduli agunt malos ritus in abditis: ceca et profunda curiositate submersi.

uERS. 33.---Pastores autem fugerunt. Quia etiam quidam principes impiorum, et, si fugiunt fidem Christi, tamen potentiam eius mirando nuntiare non cessant.

uERS. 34.---Exiit obuiam.  Prodeuntes, signant quosdam consuetudine ligatos, mirari quidem et uenerari legem Christi, sed nolle pati: unde transire rogant. Et inuenerunt hominem  uestitum et sana mente sedere ad pedes Iesu . Rogabant eum. Rogant non de superbia de humilitate iudicantes se indignos, ut Petrus fecit,  et uidua de Elia. Timebant ne destrueret eos presentia sanctitatis eius propter peccata sua, sicut destruxerat porcos.



CAPUT IX.

uERS. 1.---In ciuitatem. Ne putes hanc esse Nazareth, etc., usque ad Capharnaum quasi metropolis.

uERS. 2.---Offerebant. Doctores sunt, qui subleuant et offerunt Christo monendo et intercedendo. Fidem. Quantum ualet apud Deum fides propria, apud quem sic ualuit aliena, ut intus et extra sanaret hominem. Confide, fili, remittuntur tibi. Lucas dicit: Homo, etc., usque ad tollens causam morbi, post curat corpus.

uERS. 5.---Quid est. Nota infirmitates aliquando  contingere propter peccata, etc., usque ad unde: Duplici contritione conteret eos Dominus.  Quid est facilius, sed quoniam hoc spirituale non creditis, probetur signo uisibili quod non minoris constat esse potentie, ut in Filio hominis latentem cognoscatis potentiam maiestatis, que potest dimittere peccata ut Deus.

uERS. 6.---Tunc ait paralytico. Ecce per remissionem pene, dimissionem culpe intellige. Surge. Surgere, est animam a carnalibus desideriis abstrahere. Lectum tollere, est carnem a terrenis desideriis ad uoluntatem spiritus attollere. Domum ire, est ad paradisum redire, uel ad internam sui custodiam, ne iterum peccet. Tolle lectum tuum et uade in domum tuam. Ut quod fuit testimonium infirmitatis,  sit probatio sanitatis.

uERS. 7.---Et surrexit. Magna uirtus, ubi sine mora imperium salus comitatur. Unde merito, qui aderant relictis blasphemiis stupentes, ad laudem conuertuntur tante maiestatis.

uERS. 9.---uidit hominem. Hic probabilius uidetur, quod pretermissa memoret, cum duodecim elegit ante sermonem. In telonio. Grece, Latine uectigal. Mattheus Hebraice, Latine donatus, qui tantum munus gratie accepit: Leui, additus uel assumptus, quia diuina electio eum assumpsit, et numero apostolorum addidit. Mattheum. Ceteri Euangeliste propter uerecundiam, etc., usque ad sermo supradictus fuit. Surgens.  Lucas plenius dicit:  relictis omnibus, secutus est eum tam corpore quam mente. Non leuitate ductus, sed ueritate operum, et diuina potentia intus operante tractus, perfecta obedientia, et perfecta abrenuntiatio, et lucra reliquit, cupidus sequendi Christum.

uERS. 10.---In domo. Non dicit cuius, sed Lucas exprimit, etc., usque ad conuersione penitentium ostenditur. Ecce multi publicani. Bonum presagium: iam eius exemplo multi conuertuntur. Iam post se multos trahit, Apostolus et doctor gentium futurus.  Publicanis et peccatoribus. Tertullianus dicit hos fuisse ethnicos, etc., usque ad precepit: In uiam gentium ne abieritis. Peccatores uenientes discumbebant. Penitentes, exemplo Matthei, ueniam sperantes: unde Marcus dicit hic: quia multi sequebantur  eum .

uERS. 11.---Quare cum publicanis. Omnis questio, etc., usque ad et omnia que gessit, saluti seruiunt.

uERS. 12.---At iehsu audiens, ait. Et susceptos penitentes amplius in fide confortat, et superbos ad humilitatis et pietatis gratiam prouocat. Non est opus ualentibus medicus, sed male habentibus. Medicus est Christus, etc., usque ad Dei uerbum recipiunt, esurire non possunt.

uERS. 13.---Euntes autem dicite. Tumentibus de falsa iustitia consilium correctionis dat, etc., usque ad oue, et drachma, et duobus filiis. Non enim ueni uocure iustos. Nonne Nathanel, et Petrum, et Andream, etc., usque ad iam non iusti sibi uidentur.

 uERS. 14.---Discipuli autem tui non ieiunant. Ioannes, Marcus et Lucas, etc., usque ad gratiam et potestatem intelligas.

uERS. 15.---Nunquid possunt. Quasi dicat: Facturi estis, ut lugentes, etc., usque ad sed ab omnibus terrenis. Lugere quandiu cum illis est sponsus. Hoc uerbo exprimit illud ieiunium, etc., usque ad postea ieiunabunt, non lugebunt. Et tunc ieiunabunt. Luctus de absentia sponsi, nec ante incarnationem defuit in patribus, nec post passionem, nisi quandiu in carne cum discipulis conuersatus est. Ieiunabunt. A mundi amore, non solum a cibis. Spirituale enim ieiunium cum sit pars uite noue, nondum eis conuenit, qui per alia dediti sunt ueteri uite.

uERS. 16.---Nemo autem. Quasi dicat: Carnales  nondum fide passionis et resurrectionis solidati, etc., usque ad ipsi uetustati non conuenit. Tollit enim. Id est perfectio noue uite que una est diuiditur, et ueteri fides quam habet aufertur, cui perfectio noue debebatur.

uERS. 17.---Neque mittunt. Eosdem discipulos ueteribus utribus comparat, etc., usque ad in nouitate sensus intus reformamur.

uERS. 18.---Ecce princeps unus accessit. Marcus et Lucas dicunt archisynagogum, etc., usque ad cepit remedium sperare et querere.

uERS. 20.---Mulier que. Salutem Iudeis paratam, spe certa preripuit gentilitas. Duodecim annis. Duodecim annis fluxit, sicut et illa filia creuerat  duodenis: quia ex quo Synagoga cepit Deo famulari, cepit gentilitas idololatria et peccato pollui. Accessit. Credidit, dixit, quia his tribus fide et opere omnis salus acquiritur.

uERS. 21.---Si tetigero. Fimbriam, non uestem. Quia non uidit in carne Dominum, sed suscepit per apostolos incarnationis uerbum. Beatus qui uel extremam partem uerbi fide tangit.

uERS. 22.---Confide, filia. Credidit utique que petiit, sed inculcat robur et perseuerantiam in fide.

uERS. 23.---uidisset. Tibicines sunt carmen lugubre canantes. Hi sunt magistri merore suo subditos demulcentes, et turbam Iudeorum aduersus doctrinam Christi calcitrantium. Et turbam. Quia Synagoga letitiam Dominice inhabitationis, etc.,  usque ad paruit in susceptione.

uERS. 24.---Non est. uobis mortua est. Deo autem qui suscitare potest, dormit, tam in anima quam corpore.

uERS. 25.---Et cum eiecta esset. Id est, cum reprobati essent irrisores, intrauit in electorum mentes. Et tenuit manum. Nisi prius manus Iudeorum, etc., usque ad secreta potest deleri penitentia.

uERS. 27.---Transeunte. Id est, de domo principis in tuam domum. Domus principis Synagoga est, sua domus celestis Ierusalem. Duo ceci, etc. Duo ceci, duo populi inscii, etc., usque ad idem factum, sed aliud simile.

uERS. 32.---Hominem. Significat gentilem populum: uel omne genus hominum, quo ducto per predicationem  ad Christum, et ablata idololatria, confessus est Christum. Grece usitatius, sed tamen indifferenter, et mutus et surdus dicunt.

uERS. 34.---Pharisei autem. In Phariseis infidelitas Iudeorum signatur.



CAPUT X.

uERS. 1.---Et conuocatis. A curatione socrus Petri, etc., usque ad curatum centurionis seruum. Duodecim. Hi sunt operarii qui mittendi erant, et quadrati orbis partes ad fidem Trinitatis uocaturi. Quorum predicatio ut pondus haberet auctoritatis, datur eis potestas curande omnis infirmitatis.

uERS. 2.---Petrus et Andreas. Apostolorum paria iugaque sociat, etc., usque ad Christus in quem credebat.

 uERS. 3.---Thomas. Abyssus: quia altitudinem diuine uirtutis in resurrectione certa fide penetrauit. uel, Thomas geminus, quod est Grece didymus, propter dubium cor in credendo.

uERS. 4.---Et Iudas Scariothis. Magnum in nobis exemplum doctrine, cum qui omnia nouerat non dubitaret proditorem in discipulum eligere, atque apostolum ordinare. Habet enim Christus conscium munditie testem, cum suum non dubitet eligere proditorem.

uERS. 5.---In uiam. Post resurrectionem dicit: Docete omnes gentes. Sed hoc ante: quia prius oportet Iudeis predicari, ne causam habeant non recipiendi, quia ad gentes apostolos misit.

 uERS. 7.---Appropinquabit regnum celorum. Per fidem prope est regnum. Sicut enim sit peccans terra, ita iustus sit celum, in quo Deus presidet; unde dicitur: Regnum Dei intra uos est , etc. Ecce quid debeant predicare: Appropinquabit regnum celorum.

uERS. 8.---Infirmos curate. Ecclesia infirmos statu boni operis confortat, mortuos in peccatis, uel sine fide, suscitat; leprosos erroribus aspersos mundat, demones per exorcismos fugat. Gratis accepistis. Ne Iudas, qui loculos habebat, de predicta potestate pecuniam congregare uellet, neguitiam eius supprimit Dominus, dicens: Gratis accepistis, etc. Damnat etiam hic perfidiam Simoniace hereseos. Dona spiritualia pretio uilescunt.

 uERS. 9.---Aurum neque argentum. Qui hec haberent, uiderentur non causa salutis predicare, sed lucri. Neque pecuniam in zonis uestris. Duo sunt genera necessariorum: unum quo emuntur necessaria, aliud ipsa necessaria. Per pecuniam in zonis, illud unde emuntur: per peram quod emitur, quod ibi reponitur. De hoc in passione: Quando misi uos sine sacculo et pera, nunquid defuit uobis aliquid? At illi dixerunt: Non.

uERS. 10.---Neque calceamenta. Et Plato dicit duas corporum summitates non esse uelandas, nec assuetam fieri debere mollitiem capitis et pedum: Cum autem hec habuerint firmitatem, cetera robustiora sunt. Neque uirgam. Mattheus et Lucas dicunt neque uirgam; Marcus non nisi uirgam: quo  nomine, etc., usque ad iter predicationis pergere debeat, ostendatur. Dignus est. Unde ergo necessaria? Tantum accipite, quantum ad necessitatem sufficit, ut inde securi eternis melius uacetis.

uERS. 11.---Interrogate quis. Testimonio uicinorum eligendus est hospes, ne huius infamia predicatio ledatur. Dignus sit. Ut sciat se magis accipere gratiam quam dare. Ibi manete.  Dat constantie generale mandatum ut hospitalis necessitudinis iura custodiant: ideo domus eligenda, ut mutandi hospitii necessitudinisque uiolande causa non suppetat.

uERS. 14.---Excutite puluerem de pedibus. Per excussionem pulueris, intelligitur amissio itineris. Excutite puluerem, ad contestationem terreni laboris  quem pro eis inaniter susceperant, etc., usque ad per ipsum Saluatorem narrantur abluti.

uERS. 16.---Ecce ego mitto. Illis sua pena seruabitur in futurum, etc., usque ad mala inferre non debet, sed tolerare. Sicut serpentes. Serpentis astutia est, etc., usque ad ueterem exuit hominem.

uERS. 18.---In testimonium. Ut inde peruersi pereant, etc., usque ad testimonium ipsorum innocentie.

uERS. 19.---Dabitur enim uobis in illa hora quid loquamini. uoluntatem uestram pro Christo offerte; Christus uero loquetur pro se.

uERS. 21.---Tradet autem frater, etc. Minorem dolorem ingerunt mala que ab extraneis: maiorem  que ab illis patimur, de quorum mentibus presumebamus: quia cum damno corporis, mala nos cruciant amisse caritatis.

uERS. 22.---Qui autem, etc. Docet uirtutem longanimitatis et patientie, etc., usque ad hoc ipsum incipimus possidere quod sumus.

uERS. 23.---Cum autem. Hoc ad illud tempus pertinet, quo dictum est.: In uia gentium ne abieritis, quod persecutiones non debeant timere, sed declinare: ut tribulationis occasio sit Euangelii seminarium.

uERS. 24.---Non est discipulus, etc. Ne indignemini tolerare quod tolero qui Dominus sum, faciens quod uolo, et magister docens quod utile scio.

uERS. 25.---Si patrem familias. Ostendit calumnias  suas, ut suo exemplo ferant iniurias. Unde dixit: Sufficit diei malitia sua. Beelzebub. Beel ipse est Bel, Zebub, musca. etc., usque ad uir muscarum, siue habens muscas.

uERS. 26.---Ne ergo timueritis eos. Eorum seuitiam uel blasphemias, quia ueniet dies cum Deus iudicabit occulta hominum, ubi et nequitia discooperietur, et uestra intentio, nunc soli Deo cognita, ab omnibus scietur.

uERS. 27.---Quod dico. Hoc est, in quo uolo uos constantes esse, etc., usque ad calcato carnis domicilio predicate.

uERS. 29.---Super. Loquitur iuxta morem Palestine, etc., usque ad in toto mundo dicite. Nonne duo passeres? Lucas: Nonne quinque passeres ueneunt  dipondio ? Nec multum distat, ut duo asse et quinque dipondio. Dipondio enim est ex duobus assibus. Quod autem in numeris est unus, hoc in pondere as: et quod duo, hoc dipondius. Et unus ex illis. Quomodo ergo Apostolus: Nunquid de bobus cura est Deo ? Sed aliud est cura, aliud scientia.

uERS. 30.---Numerati. Hoc est, scientia Dei, etc., usque ad parua otiosaque dicta eum lateant.

uERS. 32.---Qui confitebitur. uel confitetur quis Iesum ea fide, que per dilectionem operatur: negat qui preceptis Dei non obedit.

uERS. 33.---Qui autem. Negatur a Filio apud Patrem, cui non manifestatur in diuinitatis potentia  Filius et Pater. Confitetur a Filio apud Patrem, qui per Filium habet accessum ad Patrem.

uERS. 34.---Pacem. Missum est bellum bonum, ut rumperetur pax mala.

uERS. 35.---ueni enim. Hic Lucas ait: Erunt quinque in una domo diuisi, tres in duo et duo in tres diuidentur. Quomodo ergo, etc., usque ad circumcisionem ceterasque carnales obseruantias. Separare. Id est, priuatos carnis affectus exstinguere, quibus ita inuicem diliguntur, ut Deo minus seruiant. uel penitus auertantur, non quod non sint honorandi pater et mater, sed post Deum; hic est ordo caritatis.

uERS. 37.---Qui amat patrem. Post Deum amandi  sunt, sed si utrumque non potest seruari, odium in suos, pietas est in Deum.

uERS. 38.---Et qui non accipit, etc. Crux duobus modis portatur, etc., usque ad amor Christi ostendatur. Et sequitur me. Aliquis enim carnem macerat pro inani gloria, uel proximo carnaliter compatitur ut culpe faueat: Hic crucem ferre uidetur, sed Dominum non sequitur.

uERS. 39.---Qui inuenit, etc. Nomine anime uita presens designatur.

uERS. 40.---Qui recipit, etc. Cum ad predicationem mittit, etc., usque ad debere stipendia accipere.

uERS. 42.---Et quicumque. Qui periculum non suscipientium testimonio excussi pulueris denuntiauit, meritum  recipientium ultra speratum commendat. Nota Deum magis ad pium affectum respicere quam ad quantitatem rei exhibite. Uni ex minimis. Minimi sunt qui nichil penitus habent in hoc mundo, et iudices erunt cum Christo.



CAPUT XI.

uERS. 2.---Ioannes autem. Et dum Christus predicaret, etc., usque ad quis ordinem rei geste teneat, non apparet.

uERS. 3.---Tu es. Non ait qui uenisti, quasi dicat: Cum ad inferna descensurus sum: debeo te nuntiare inferis, qui nuntiaui superis. An conueniat Filio Dei mori, an alium ad hec sacramenta missurus  es?

uERS. 6.---Qui non fuerit. Qui de diuinitatis potentia non dubitauerit, hoc non contra Ioannem dixisse putandus est quem mox adeo commendat.

uERS. 7.---De Ioanne. Precursor Christi de Christo certificare discipulos uoluit, quia sensit eos dubitare. De precursore, Christus turbas dubitantes ne dubitent docuit, mollem eum leuemque putantes.

uERS. 8.---Ecce qui mollibus, etc. Qui ponunt puluinaria sub cubito, qui uitam peccantium palpant, non pungunt.

Rigida uita et predicatio debet declinare mollium palatia, que frequentant mollibus indutis adulantes.

 Beatus Ioannes, despectis quoque ouium pilis, qui delicias redoleant, pilos camelorum,  etc., usque ad ab omni inani studio, uanaque boni specie, sordidoque ac illiberali decore, se remouit.

uERS. 9.---Plusquam propheta.  Quia angelus non natura sed officio.

uERS. 11.---Maior Ioanne. In hoc non prefertur patriarchis, et cunctis hominibus, sed equalis ceteris sanctis ostenditur. Qui autem. Id est, omnis sanctus qui iam est cum Deo, maior est eo qui adhuc in mundo. uel ego quem minorem facit multorum opinio, in Ecclesia sanctorum illi prelatus sum. uel nouissimus angelus celi melior est quouis homine. In regno. Regnum celorum duobus modis accipitur: aut supernum, in quo nondum sumus:  aut presens Ecclesia, in qua adhuc uiuimus, et iam quodammodo regnamus.

uERS. 12.---A diebus Ioannis. Apostolos Dominus ad oues que perierunt domus Isrel ire iusserat, ut ad regnum reducerentur. Sed hec predicatio ad profectum publicanorum et peccatorum uersa est qui crediderunt. Ceterum Ioanni a plebe non creditur, Christi opera non auctorisantur, quia crux est scandalo. Iam prophetia cessat, iam lex expletur; Christus aliis predicatur, et ab aliis recipitur: sui respuunt, inimici accipiunt. Itaque regnum celorum uim patitur, quia gloria Isrel patribus debita, a prophetis nuntiata, a Christo oblata, fide gentium occupatur et rapitur. uel a diebus Ioannis, qui presentiam predicauit, qua peccator reuiuiscit:  et non ante, quia lex penam intulit et non per penitentiam uiuificauit. Patria celestis uim patitur dum peccator ad eam quasi in alienum locum intrat per penitentiam. Grandi uiolentia est in terra nasci et celum capere, et habere per uirtutem quod non possumus per naturam.

uERS. 13.---Omnes enim. Non quod post Ioannem non fuerint aliqui, ut Agabus, sed quia quidquid prophetauerunt, de Domino uaticinati sunt. Omnes enim. Quia quidquid illi dixerunt, de uenturo locuti sunt, hic uero uenientem ostendit.

uERS. 14.---Et si uultis recipere. Ut minus excusabiles sitis, quia eum non recepistis. Ipse est Elias in uirtute, non in persona, par in uite seueritate, mentis rigore precedens Christi primum aduentum,  ut ille secundum.

uERS. 16.---Cui autem, etc. Laudato Ioanne transit ad increpandum illos, qui nec predicatione Ioannis moti sunt: uel ipsius Christi predicationem despiciunt. Ioannes talis ac tantus ut dixi, et adeo dignus, ut ei debeat credi: sed uos cui estis assimilandi, qui noluistis credere ei? Similis est pueris. Pueri doctores sunt humiles spiritu. Horum synagoga, uel ipsa Ierusalem, ubi iura preceptorum Dei recondebantur. Cequales contribules quos solebant exprobrare, quod ad laudes Dei non assurrexerunt corde deuoto, membrorum agilitate quod notat saltus. Nec per lamenta prophetarum pro excidiis iam factis uel faciendis ad penitentiam conuersi sunt.

 uERS. 17.---Cecinimus uobis. Ut Dauid: Exsultate Deo adiutori nostro, iubilate Deo Iacob , et huiusmodi. Lamentauimus. Ut: Conuertimini ad me in toto corde uestro in ieiunio et fletu et planctu , et huiusmodi

uERS. 18.---uenit enim. Sicut tunc ita et nunc utramque uiam salutis respuitis. Lamentauimus ad Ioannem, cecinimus ad Christum. Hec est summa. Generatio ista nec plorat cum Ioanne plorante, neque gaudet cum Christo gaudente. Nec mirum si duplicem uiam salutis contemnunt, cum et ieiunium et saturitatem petitur spernunt; si ieiunium placet, cur Ioannes displicet? si saturitas, cur Filius hominis?

 uERS. 19.---Et iustificata est sapientia, etc. Ostendit filios sapientie intelligere, nec in abstinendo, nec in manducando esse iustitiam: sed in equanimitate tolerandi inopiam, et temperantiam non se corrumpendi per abundantiam. Non est regnum Dei esca et potus: quorum non usus sed concupiscentia reprehenditur, in quibusdam libris habetur: Iustificata est sapientia ab operibus suis, quia sapientia non querit uocis testimonium, sed operum.

uERS. 20.---Tunc. Qui hactenus Iudeos communiter increpauit, nunc nominatim ciuitates exprimit, que frequenter audita doctrina et uisis tot signis credere noluerunt, quibus non optat mala, sed predicit uentura

 uERS. 21.---ue tibi, etc. Supra ubi legitur, quia circumibat iehsu ciuitates et omnes uicos, curans omnem languorem: intelligendum est inter alias etiam in Corozaim et Bethsaida Dominum fecisse uirtutes. Corozaim interpretatur mysterium meum; Bethsaida domus fructuum uel uenatorum. Si in Tyro, etc. Hoc impletum modo uidemus, quia Corozaim et Bethsaida presente Domino credere noluerunt. Tyrus et Sidon postea predicantibus Apostolis crediderunt: adeo deuoti, ut Paulum Tyro abeuntem omnes cum uxoribus et liberis usque ad naues prosequerentur. Cur ergo non credituris predicauit, credituros euitauit: ipse scit cuius uie sunt misericordia et ueritas. Proposuit tamen fines Iudee non excedere, ne iustam Phariseis et sacerdotibus  persecutionis occasionem daret. Et erant tunc qui in Corozaim essent uocandi: nec tamen de contemptu grauius puniendi.

Tyrus, angustia. Sidon, uenatio.

uERS. 23.---Et tu, Capharnaum. Non solum Corozaim et Bethsaide ue erit, sed et tibi Capharnaum. Nunquid usque in celum exaltaberis? Nonne tu es que fama hospitii mei, et signorum in te factorum famosa efficeris, et contra predicationem meam superbissime restitisti? Capharnaum interpretatur uilla pulcherrima, in qua condemnatur perfida Ierusalem, cui dicitur: Iustificata est Sodoma soror tua ex te, id est, ex tui comparatione cum illa, que non est exemplo Loth correcta, tu Filii Dei uerbis et miraculis semper exstitisti ingrata.

 uERS. 25.---Respodens iehsu. Respondens tacite obiectionis quasi quereretur, que ratio quod Iudaicus populus Dei cultor, Dei Filium in carne uenientem tam obstinatus reiecit, quem gentilitas tam prona recepit? Domine celi et terre. Qui facis celos, et relinquis in terrenitate quos uis, uel ad litteram. Paruulis. Sapientibus et prudentibus non opponit insipientes et hebetes, sed paruulos, ut probet se tumorem damnare, non acumen.

uERS. 26.---Ita pater. Blandientis affectu loquitur ut inceptum in apostolis beneficium compleatur. Hic exemplum humilitatis accipimus, ne temere discutere presumamus superna consilia de uocatione horum, et repulsione illorum; cum enim utrumque  attulisset, non mox rationem reddidit, sed sic Deo placitum dixit, ostendens quia iniustum esse non potest quod iusto placet. In omnibus ergo que exterius disponuntur, aperte causa rationis est, occulte iustitia uoluntatis. Quoniam sic fuit placitum ante te. Ne quis iterum querat cur humiles eligat, sapientes reprobet.

uERS. 27.---Omnia mihi, etc. Tradentem Patrem, accipientem Filium, mystice intellige. Alioquin, si iuxta fragilitatem nostram accipis, cum ceperit habere qui accepit, incipiet non habere qui dedit per omnia coomnipotentem nota, per tradita, Filium, cui per naturam omnia pro unius substantie iure sunt propria, non data per gratiam. Tradita autem omnia non celum et terra et cetera que fecit: sed hi qui  per Filium accessum habent ad Patrem, et ante rebelles, Dominum postea sentire ceperunt.

Et nemo nouit Filium, etc. Seipsum reuelare. Et nemo nouit Patrem nisi Filius, et cui Patrem uoluit reuelare. Ad utrumque enim illud subditum refertur. uerbo enim suo Pater se declarat. Et uerbum seipsum declarat, quia mentis nostre lumen est.

Nisi Filius, et cui Filius uoluerit, etc. Mutua cognitio, que est equalitate nature. Illa autem tantilla que in nobis est, dignatione reuelantis est.

uERS. 29.---Tollite iugum, etc. Iugum Christi, Euangelium est, quod Iudeos et gentes in una fide coniungit. Tollite super uos. Id est, in honore habete: non subtus, ut contemnatis. Qui laboratis, difficultate legis, et onerati peccatis, scilicet, reficiam,  si iugum tollitis, id est, precepta mea. Et quid iugo eius suauius? quid onere leuius? probabilem fieri, abstinere a malo, bonum uelle, amare omnes, eterna sequi, presentibus non capi, nolle alii facere quod pati non uis.

Discite a me. Docente uerbo et exemplo, ut sitis humiles mentibus, mites moribus. Humiles, ut neminem contemnant; mites, ut nullum ledant. Corde, ut idem extra in opere sit et in corde, ne lateat serpens in specie columbe.

uERS. 30.---Iugum enim meum. Quomodo Euangelium lege leuius est, cum ibi opera, hic et concupiscentia damnatur? Sed in lege multa iubentur, que Apostolus impleri non posse dicit: hic uoluntas queritur que in arbitrio nostro est, et que sola sufficere  potest et premium habere. Item quomodo iugum Christi suaue, cum supra dicitur: Arcta uia est que ducit ad uitam. Sed angusta, quia non nisi angusto initio incipitur, processu uero temporis ineffabili dilectionis dulcedine dilatatur.

Onus meum. Quia illud momentaneum nostre tribulationis eternum pondus glorie operatur in celis .



CAPUT XII.

uERS. 1.---In illo tempore. Narrata predicatione et miraculis unius anni ante questionem Ioannis factis, transit ad illa que facta sunt alio anno, scilicet, post mortem Ioannis, quando iam in omnibus Christo contradicitur. Esurientes, etc. Quia, ut alius  ait euangelista, nec locum uescendi habebant pro turbis: propter nimiam importunitatem eorum. Alii Euangeliste addunt: manibus confricasse . Unde et Petro dicitur: Macta et manduca .

uERS. 2.---Non licet. Secundum preceptum legis. Sed quia alia scriptura dicit: Misericordiam malo quam sacrificium , melius fuit hominem de famis periculo liberare, quam sacrificium Deo offerre, quia hostia placens est salus hominum. De uastatione frugum non arguunt, quia licet per legem inde edere.

uERS. 3.---At ille dixit, etc. In hoc facto nichil aliud instruimur, nisi ut sabbatum non ad litteram, sed spiritualiter intelligamus. Non legistis. Si Dauid et Abimelech non reprehenditur, quorum uterque  mandatum legis probabili necessitate transgressus est, et hic similis causa famis est, cur non idem probatis in apostolis?

uERS. 4.---Panes propositionis. Quod significauit sacerdotalem cibum transiturum in usum populorum. uel quia omnes sacerdotes debemus imitari. uel quod omnes sacerdotes sumus.

uERS. 5.---Quia sabbatis sacerdotes. Hic sine necessitate ostendit sabbatum uiolari ab ipsis qui calumniantur. Unum exemplum datum est regie potestatis de Dauid: aliud sacerdotalis, de his qui per ministerium templi sabbatum uiolant, ut multo minus ad ipsum pertineat crimen spicarum sabbato uulsarum, qui uerus rex et sacerdos est et dominus sabbati.

 uERS. 6.---Dico autem uobis. Quasi dicat: Si figurale templum potuit defendere sacerdotes sibi seruientes, cur spirituale non potest defendere discipulos sibi credentes?

uERS. 7.---Si autem. Et uos ostenderet omnia futuri temporis speciem continere, adiecit: Si autem sciretis, id est, quia Deus per gratiam disposuit liberare populum, et non per exteriores obseruantias, non reprehenderetis meos, si uetera omittunt.

uERS. 8.---Dominus est enim. Si Dauid pastus et sacerdotes templi ministerio sabbatum uiolantes sine crimine sunt, quanto magis Filius hominis, qui uerus est rex et sacerdos et dominus sabbati?

uERS. 10.---Et ecce homo. Iste homo dicitur  cementarius fuisse, quia manus cui spiritualis edificii cura commissa fuit, arida erat usque ad tempus Christi. Ecce homo manum, etc. Significat humanum genus in fecunditate boni operis arefactum pro manu ad pomum extensa, quam sanauit manus innocens in cruce extensa. Bene manus in Synagoga erat arida, quia ubi maius donum scientie, ibi transgressor maiori subiacet culpe.

Interrogabant. Quia discipulos de uiolatione sabbati probabili exemplo excusauerat, ipsum uolunt calumniari, ut si non curet, crudelitatis, uel imbecillitatis: uel si curet, transgressionis arguant.

Sabbatis, etc. Precipue sabbatis docet et operatur iehsu, non solum propter speciale sabbatum,  sed et propter celebriorem populi conuentum, querens salutem omnium.

uERS. 11.---Quis erit. Competenti exemplo soluit questionem, ut eos ostendat sabbatum uiolare in opere cupiditatis, qui eum uiolare arguunt in opere caritatis. Arguit eos qui legem male interpretantur, qui dicunt in sabbato a bonis operibus feriandum. Sed a malis tantum feriandum est; unde dicitur: Omne opus seruile non facietis in eo . Id est, peccatum. Sic et in eterna requie a malis tantum feriabuntur, non a bonis.

uERS. 13.---Extende. Quia nil plus ualet curationi eleemosynarum largitate, unde dicitur: Non sit manus tua ad accipendum porrecta, sed ad dandum collecta . Quia frustra pro peccatis rogaturus  manus ad Deum expandit, qui has ad pauperes pro posse non extendit.

Sicut altera. Homo ante aduentum Christi dexteram habuit languidam, quia ab eleemosynis torpebat: sinistram sanam quia sue utilitati intendebat: sed ueniente Christo dextera sanatur ut sinistra: quia quod congregauerat auide, modo distribuit caritate.

uERS. 15.---Recessit inde. Nota exemplum: Si uos persecuti sunt in una ciuitate, fugite in aliam . Secuti sunt. Docti uisis uirtutibus persequuntur, indocti opinione eius ducti amando sequuntur, unde et curari merentur.

uERS. 16.---Et precepit. Non timore, ne proditus occideretur, sed parcendo Iudeis, ne inuidia trucidarentur  in eius innocentia et mansuetudine. Hic mystice nos instruit, ne cum aliquid magnifacimus, laudem foris queramus.

uERS. 18.---Anime mee. Per animam omnis affectus demonstratur.

uERS. 20.---Arundinem. Iudeos, omni uento cedentes, qui ab inuicem discrepando dissipati sunt, non mox damnabit, sed supportabit. Arundinem quassatam. Qui peccanti non porrigit manum, nec portat onus fratris, quassatum calamum confringit. Et qui fidei modicam scintillam contemnit in paruulis, linum fumigans exstinguit: quod Christus non fecit, qui potius uenit querere quod perierat; patientiam namque seruauit, donec iudicium quod in eo agebatur, ad uictoriam perueniret, et expulso  mundi principe ad regnum rediret, in dextera Patris sedens, donec ponat inimicos sub pedibus. Linum fumigans. Gentes, quas naturalis legis ardore fere exstincto fumus erroris amarissimus, et odoris noxius inuoluit: quas non exstinxit, sed de parua scintilla in magnum ardorem ignis Dei suscitauit. Donec. Tandiu predicatio eius nullis insidiis superata mundo lucet, donec ponat in terra iudicium, et impleatur: Fiat uoluntas tua, sicut in celo et in terra.

uERS. 22.---Et curauit. Tria signa simul facta sunt que et quotidie in conuersione hominum fiunt, ut expulso demone lumen fidei uideant et Deum laudent.

 uERS. 24.---In Beelzebub. Beel, id est, Baal: muscarum, ob sordes immolatitii sanguinis: deus est Accaron, quo nomine uocant principem demoniorum.

uERS. 25.---Omne regnum. Necessaria complexione eos arguit. uel enim Christus uirtute Dei demones eiicit, uel in principe demoniorum. Si uirtute Dei, frustra calumniantur. Si in principe demoniorum, regnum eius diuisum est, nec stabit: et ideo a regno eius recedant: quod innuit eos sibi elegisse, dum in se non credunt.

uERS. 26.---Et omnis ciuitas. Eadem ratio est ciuitatis et domus, que regni. Ciuitas Ierusalem semper gloriosa, postquam in Christum et in Apostolos exarsit, facta diuisione, excidio cecidit.

 uERS. 27.---Et si ego in Beelzebub. Si expulsio demonum in filiis uestris Deo non demonibus deputatur, quare in me idem opus eamdem non habet causam?

Ipsi, etc. Contemptibilia mundi in quibus sancta simplicitas mee uirtutis apparet. uel ita potius: Filii, id est, Apostoli qui bene sibi conscii erant, nichil male artis ab eo didicisse: ideo ipsi testes mei iudicii, iudicantes duodecim tribus Isrel.

uERS. 28.---Si autem ego. Illa pars: Si ego in Beelzebub eiicio demones, ad plura inconuenientia perducta est, modo agitur de alia parte complexionis. Si autem ego in spiritu Dei. Hic Lucas ait: in digito . Digitus dicitur Spiritus sanctus pro partitione donorum. Regnum Dei, uel seipsum dicit.  Unde alibi: Medius inter uos stetit, quem uos nescitis . uel, regnum quod Ioannes et ipse iehsu predicauit. Penitentiam agite: appropinquabit enim regnum celorum . Est et tertium regnum Scripture sancte, quod aufertur a Iudeis et datur genti facienti fructum eius. uel regnum, id est, omnes mundi partes, Apostolis et successoribus eorum ad conuertendum distribuit.

uERS. 29.---Aut quomodo potest. Ostendit ergo Dominus per manifestam parabolam, quod non concordat in fallaci operatione cum demonibus sicut calumniabantur, sed uirtute diuinitatis homines a demonio liberaret; ideoque grande scelus committunt, qui quod Dei esse cognouerant, diaboli esse clamabant. Neque enim possunt esse concordes:  quorum opera diuersa sunt. Unde addit: Qui non est mecum, etc.

Domum illius. uel domum, id est, omnes mundi partes Apostolis et eorum successoribus ad conuertendum distribuit.

uERS. 30.---Qui non est mecum, etc. Id est, qui dissimilia meis facit opera, contrarius mihi est: ille trahit ad uitia, ego ad uirtutes.

uERS. 31.---Omne peccatum et blasphemia. Quod humana fragilitate contrahitur, remissibile est, si congregatio non deseratur. Si uero diabolica obstinatione de dispersione ad congregationem nunquam reditur, peccatum insolubile iudicatur.

 Omne peccatum. Non omnia peccata omnibus  remittuntur, sed his, etc., usque ad omnes ueniam consecuturos post uniuersale iudicium, transactis licet multis seculis, asserens.

Spiritus autem. Qui manifeste opera Dei intelligit, cum de uirtute negare non possit, si stimulatus: inuidia calumniatur, et dicit esse Beelzebub, isti non dimittetur. Non quod et ei negetur remissio si peniteret: sed quia hic blasphemus, exigentibus meritis suis malis, sicut nunquam ad remissionem, ita nec ad penitentiam peruenturus sit. Sicut Ioannes euangelista de quibusdam blasphemie sue merito excecatis ait: Propterea non poterant credere . Quod iterum dixit Isaias: Excecauit oculos eorum . Qui Spiritum sanctum non esse, uel minorem Patre credunt, et dicunt: quia non inuidia  diabolica, sed humana ignorantia hoc faciunt, irremissibili crimine non tenentur. Sed qui in similitudine diaboli contra conscientiam suam maiestatem Dei oppugnant, non habent remissionem in eternum, sicut Marcus aperte declarat: qui posito hoc testimonio Domini subiunxit: Quoniam dicebant, spiritum immundum habet .

uERS. 32.---Et quicunque.  Etiam qui scandalizatus infirmitate carnis mee, purum hominem uel uoratorem suspicatus fuerit, remissibile erit.

Qui autem. Gratiam sancti Spiritus qua penitentia inspiratur et ad congregationem reditur, non cognoscens impenitenti corde permanserit: cum hoc iam non sit humanum, sed diabolicum, irremissibile  erit. Neque in hoc seculo. Quedam enim culpe in hoc seculo laxantur: quedam uero  etiam in futuro. Que quidem post mortem grauant, sed et dimittuntur, si homo bonis actibus in uita, ut ibi dimittantur, promeruit. Neque in futuro. Quia sunt quedam leuia, que si in hac uita nondum sunt remissa, post mortem grauant, sed et remittuntur, si digni sunt.

uERS. 33. Aut facite. Nihil enim medium quin boni auctoris bona tantum sint opera, et mali mala. Coarctat eos hinc inde complexione, et utroque cornu premit. Si malus est diabolus, non facit bona; si bona sunt, non sunt diaboli.

Aut facite, etc. Mystice arbor bona, Christus; fructus, predicatio Euangelii; curationes, redemptio.  Arbor mala diabolus et sui, id est, Scribe et Pharisei: et ceteri mali fructus, inuidia, detractio, blasphemia, heresis et huiusmodi.

uERS. 34.---Progenies uiperarum, etc. Ostendit eos malam arborem: et fructus afferre blasphemie. Ex abundantia. Homo sepe fallitur, qui pensat cor ex ore, et opere. Sed Deus opus et uerba ex corde quod nouit iudicat. Illi ergo ex abundantia cordis os loquitur qui scit ex qua intentione exit.

uERS. 35.---Bonus homo. Thesaurus cordis intentio est, ex qua Deus iudicat opera, ut et aliquando minora maiorem, maiora minorem habeant mercedem. Hoc in loco, uel Iudeos ostendit de quali thesauro proferant blasphemiam. uel cum superioribus  heret, quod sicut bonus homo non potest proferre mala, uel malus bona, sic nec Christus mala, nec diabolus bona opera potest facere.

uERS. 36.---uerbum otiosum. Si de otioso uerbo reddet homo rationem in die iudicii, quanto magis uos qui opera sancti Spiritus dicitis esse Beelzebub.

 Otiosum uerbum est, quod aut utilitate rectitudinis, aut ratione iuste necessitatis caret, quod scilicet, etc., usque ad hic non otiosi uerbi sed criminosi tenebitur reus.

uERS. 37. Ex uerbis. Mors et uita in manibus lingue.

uERS. 38.---Tunc responderunt. Cum Scribe et Pharisei uerba nullatenus possent improbare, in operibus querunt tentare, querentes signa uidere,  quasi non fuerint signa que uiderant.

uERS. 39.---Nisi signum Ione. Ostendit Iudeos ad instar Niniuitarum criminosos, et nisi peniteant subuersioni proximos. Sed sicut illis et denuntiatur supplicium, et demonstratur remedium: ita Iudei non debent desperare ueniam, si saltem postquam Christus resurrexit a mortuis, commoniti egerint penitentiam: quia mors Christi reconciliatio est mundi.

uERS. 40.---Sicut enim fuit Ionas. Ionas, id est, dolens, significat illum qui dolores nostros portauit. uel columba: Piscis qui uorauit in pelago, mors quam passus est in mundo. Sicut eiectus est in aridam, sic Christus surrexit in gloriam.

Tribus diebus. More antiquorum, qui diem cum  nocte precedente computabant. Partem diei qua sepultus est cum preterita nocte, pro nocte et die accipe, hoc est pro toto die per synecdochen. Sabbati noctem et diem integre. Noctem Dominicam cum eadem die illucescente, partem pro toto, et ita habes tres dies et tres noctes. Primi dies propter futurum hominis lapsum a luce in noctem. Isti propter hominis reparationem a tenebris ad lucem computantur.

Mystice. Tres dies, tria tempora, ante legem, sub lege, sub gratia. Tres noctes, tres mortui quos suscitauit Dominus.

uERS. 41.---uiri Niniuite. Et est sensus: Ionas paucis diebus et sine signis predicauit genti incredule, et profecit: ego longo tempore, et populo  Dei, et compluribus signis, in uanum predico. Eo magis indigni sunt uenia, qui ex lege sunt infideles, quo plus est fidei in his, qui legem nescierunt. Niniue, speciosa: signat gentilitatem quam Christus amauit fedam, ut faceret pulchram. In Niniuitis et regina Austri, fides Ecclesie signatur, que non minus per penitentiam peracte insipientie quam per industriam discende sapientie Deo conciliatur. Due enim partes sunt Ecclesie, que peccare nescit, et que peccare desistit, penitentia enim peccatum abolet, sapientia cauet.

uERS. 43.---Cum autem, etc. Quasi dicat: uos non estis similes Niniuitis uel regine Austri: quia me predicante penitentiam non penituistis, et me  docente sapientiam non didicistis. Sed estis similes homini a quo diabolus exclusus iterum ingreditur.

Distat inter opera mea qui polluta mundo, et Satane, qui mundata grauius contaminat.

Ambulat per loca. Explorat corda fidelium a mollitie fluxe cogitationis purgata, si quos gressus ibi figere possit quod, quia nequit, ad humida redit.

uERS. 44.---Reuertar in domum. Sub umbra dormit, in secreto calami, et locis humentibus. Umbra tenebrosa, conscientia: calamus foris nitidus, intus uacuus, simulator: locus humidus, lasciua mollisque mens.

uERS. 45.---Septem alios spiritus. Septem uitia, septem uirtutibus spiritualibus contraria. Nequiores.  Quia non modo habet uitia, sed et bona simulat. Tanto nequiores, quanto callidiores. Septem, quia tot erant gratie cum Christo destinate.

Septem uitia, septem demonia septem spiritibus contraria spiritui sapientie et intellectus, etc.

Sic erit, etc. Quod de una sola re dixit, hoc in hac tota gente fit. Immundus Spiritus a Iudeis exiuit, quando legem acceperunt. Ambulauit ad gentes, que cum postea Domino crederent, non inuento loco in eis dixit: Reuertar in Iudeos uacantes presidio Dei et angelorum, increpationibus et correptionibus mundatos, ornatos superfluis obseruationibus. Adduntur septem, quia multo maiore numero demonum possidentur blasphemantes Iesum quam in Aegypto possessi fuerunt. Contra septem spiritus  uirtutum est numerus uitiorum.

uERS. 46.---Ecce mater eius.  Mystice. Mater et fratres populus est Iudeorum qui Iesu intus docente non possunt intrare, quia spiritualiter eius uerba, etc., usque ad Fratres Domini sunt consobrini eius, filii Marie matertere eius: que dicitur mater Iacobi minoris et Ioseph, et Iude et Simonis.

uERS. 47.---Dixit autem ei. Insidiose, utrum spirituali operi carnem preferat: et ideo se nosse dissimulat matrem et proximos per cognitionem, sed per coniunctionem spiritus esse sibi proximos dicit.

uERS. 48.---Que est mater mea? Non recusat obsequia matris, sed prefert ministeria Patris: fratres  non contemnit, sed opus spirituale prefert cognationi, ut et nos carni spiritum preferamus. Unde: Qui amat patrem aut matrem plus quam me, non est me dignus . Ecce mater mea, etc. Hi sunt mater mea, qui me in credentium cordibus generant. Hi sunt fratres, qui faciunt opera Patris mei. Fratres et soror credendo, mater predicando.



CAPUT XIII.

uERS. 1.---In illo die. Per hoc indicat hoc gestum consequenter, nisi forte dies ponatur pro tempore, more Scripture. Marcus eumdem tenet ordinem. Lucas in aliud transit, sed nec repugnat huic.  Non solum facta et dicta Domini, sed et  itinera, etc., usque ad ad que Iudei non intrauerunt, foris in littera fixi.

uERS. 2.---Turba stabat. Hi sunt qui nuper audire uenerunt, qui et a fluctibus maris secreti sunt, necdum celestibus mysteriis que desiderant imbuti cum Christo ascendunt.

uERS. 3.---Locutus est multa. Quia turba non unius est sententie sed diuersarum uoluntatum, loquitur eis multis parabolis, ut iuxta uarias uoluptates, diuersas recipiant disciplinas. Qui seminat. Ipse Christus, qui uerbum ueritatis quod apud Patrem uidit, hominibus per se uel per suos seminauit. Qui discipulis sacramenta loquebatur, exiit seminare Dei uerbum in turbas.

uERS. 4.---Secus uiam. uia est, mens malarum  cogitationum sedulo meatu trita et arefacta. Ubi dupliciter perit semen, quia et transitu cogitationum conculcatur, ut Lucas ait, et a uolucribus rapitur. Demones dicuntur uolucres, seu quia celestis spiritualisque nature, seu quia per era uolitant. Et uenerunt. Secundum Lucam ab hominibus conculcatum est, quia praua persuasione impiorum sublatum est. Et comederunt. Quia a mentibus hominum illud surripuerunt.

uERS. 5.---In petrosa. Petrosa cito querunt germinare, sed non figitur radix, quia non est alta terra, id est, quia parum inest desiderii salutaris. In hac expositione Domini discimus, quia res non semper in eadem significatione ponuntur. Nam petra hic pro duritia, terra pro lenitate mentis, sol pro feruore  persecutionis. Cum sol alibi in bono: Fulgebunt iusti sicut sol , et petra in fundamento, pro fortitudine fidei, et terra pro terrenis cogitationibus. Altitudinem terre. Altitudo terre est probitas animi disciplinis celestibus eruditi, et in tentationibus probati.

uERS. 8.---Scaagesimum. Quia in numero senario mundi ornatus expletus est, per hunc bona operatio signatur.

uERS. 9.---Qui habet aures audiendi. Quoties hec admonitio in Euangelio uel in Apocalypsi Ioannis interponitur, mysticum quod dicitur insinuatur.

uERS. 10.---Et accedentes discipuli, etc. Quomodo accedunt discipuli cum Dominus in naui sederet? Sed forte intelligendum, quod dudum cum ipso nauem  conscenderint: et ibi stantes querunt.

uERS. 11.---uobis datum est. Nota non solum uerba Domini, sed et facta, parabolas esse: id est, signa mysticarum rerum, que non intelligebant multi qui foris sunt.

uERS. 12.---Qui enim habet. Id est, apostolis habentibus fidem, si quid minus uirtutum habent, conceditur Iudeis, qui non credunt in Filium Dei, etiam si quid boni per naturam habent, tollitur. Nam nichil possunt sapienter intelligere qui caput non habent sapientie. Auferetur ab eo. Nulla uere sapientie dulcedine gaudebit.

uERS. 13.---Ideo in parabolis. Dicitur quod ideo excecati sunt, et sententie Domini per parabolas  eis occultate sunt, ut post salubrius conuerterentur. Nam quia obscure dicta non intellexerunt, ideo non crediderunt in eum, et sic crucifixerunt, et sic post resurrectionem miraculis territi, maioris criminis reatu compuncti sunt. Unde accepta indulgentia ampliori flagrant dilectione. Sed Ioannes hunc locum ita dicit: Propterea non poterant credere, quia iterum dixit Isaias: Exceuauit oculos eorum, ut non uideant . Ubi aperte dicit non ideo factam excecationem, ut ea commoniti, et dolentes se non intelligere, conuerterentur aliquando: non enim hoc possent nisi crederent, sed potius ideo excecati, ut non crederent, quod aliis peccatis meruerunt. uidentes non uident. Sicut auarus multas habet opes et nullas, quia inutiles sunt ei.

 uERS. 14.---Auditu audietis. Hec de turbis prophetata sunt, quia stant in littore, et Domini non merentur audire sermonem.

uERS. 15.---Oculos suos. Id est, ipsi sibi causa fuerunt ut Deus eis oculos clauderet.

Ne quando. Id est, ideo, quia oculos et aures aperire noluerunt, non meruerunt aliquando conuerti: quod tamen misericorditer factum est eis.

uERS. 16.---Beati. uere beati, quia hoc etiam presentialiter uidere et audire meruerunt, quod nullus priorum quantiuis meriti meruit, quamuis multum desiderauerit.

uERS. 17.---Et iusti. Lucas iustos reges dicit, quia motus suos bene regunt

uERS. 18.---uos ergo audite. Primam parabolam  exponit, ut idem attendant in ceteris. Exponit non secundum singula uerba, sed summam sententie.

 Proinde quod narrauit euangelista  Dominum scilicet talia fuisse locutum. Ipsius autem, etc., usque ad illud quippe scripsit narrator rerum preteritarum, hoc prenuntiator tantummodo futurorum.

uERS. 20.---Super petrosa. Super petram et in spinis seminantur, qui bene accipiunt: sed uel aduersa terrendo, uel prospera blandiendo, retardant eos ne perficiant. Diuitiis iungitur sollicitudo custodie, que affligit, et uoluptas, que effluere facit.

uERS. 22.---Fallacia diuitiarum.  Suffocantur spinis que audiuimus, non quidem ipsarum spinarum culpa, sed eius qui illas, etc., usque ad  duo quippe uitia inter se opposita in diuitiis sunt, unum quod incendit sollicitudinem, et offuscat curis: alterum quod molliores deliciis reddit.

uERS. 23.---Aliud quidem centesimum.  Tres differentie sunt in bona terra, sicut fuere in mala. Triginta enim refertur ad nuptias. Sexaginta ad, etc., usque ad tricesimum coniugatorum, quia hec est etas preliantium, et his est maior conflictus ne libidine superentur.

uERS. 24.---Aliam parabolam. Quasi diues paterfamilias inuitatos diuersis reficit cibis, ut unusquisque secundum naturam stomachi sui uaria alimenta susciperet. Unde et dixit aliam parabolam et non alteram, ut plures sequi intelligantur. Hec parabola  proponitur, dimissis turbis, domi rogantibus discipulis exponitur. Et docet hic bonam uoluntatem, et cautelam, et patientiam, et discretionem, et longanimitatem, et iustitiam.

uERS. 25.---Homines. Qui aliis ad tutelam et custodiam deputati sunt prelati in Ecclesia: uel cum dormitionem mortis accipient apostoli.

uERS. 28.---uis, imus. Cum spiritualis homo audit hoc esse a diabolo qui nichil ualet contra uoluntatem Dei, potest ei uoluntas suboriri, ut tales auferat de mundo si facultatem habeat. Sed consulit iustitiam Dei, an facere debeat, et an Deus uelit esse hoc officium hominum. Sed ueritas respondet: Non nosse hominem in hac uita qualis futurus sit qui modo errat, et quid bonis conferat eius error: et  ideo eos non esse tollendos, ne forte interficiantur, qui forte futuri sunt: uel ne bonis obsit, quibus prosunt, etc. Tunc uero opportune fieri, cum iam non est commutande uite tempus et proficiendi aliis: et tunc non ab hominibus, sed ab angelis dicit fieri.

uERS. 29.---Et ait: Non, etc. Ecce patientia. Non enim audito dolore exarsit in iram, nec mox ulcisci uoluit, ita et nos lesi patienter feramus.

Ne forte. Hic datur locus penitentie et monemur non cito amputare: quia qui errat hodie, cras forte defendet ueritatem. Si ergo modo auelleretur, triticum quod futurum erat eradicaretur. uel necesse est ut mali permisti sint bonis per quos exerceantur. uel quorum comparatione nitantur ad melius, quibus  sublatis altitudo caritatis marcescit quod est eradicari.

Ibi patienter tolerandi sunt mali, ubi aliqui inueniuntur quibus adiuuentur boni.

 Multitudo non est excommunicanda, nec princeps populi.

uERS. 30.---Sinite. Hoc uidetur contrarium illi apostolico: Auferte malum ex uobis . Sed sicut inter lolium et triticum quamdiu herba est, parum distat: ita monet Dominus ne de ambiguo iudicemus, quod Dominus in die iudicii non suspiciose, sed manifeste damnabit.

In patiendo iustitiam meditemur: in iudicando iustitiam non negligamus.

Et in tempore. Qui longanimiter tulit per iustitiam,  digna retribuit: discrete enim sunt uirtutes, sed non contrarie. Et alligate. In hac uita non est alligatio, alioquin non tot ab errore resipiscerent.

uERS. 31.---Simile est regnum, etc. Regnum celorum, predicatio est Euangelii, de qua alibi: Auferetur a uobis regnum Dei, et dabitur genti facienti fructum eius . uel notitia Scripturarum. Grano sinapis. Grano sinapis comparatur pro feruore fidei, quia dicitur uenena expellere, id est, omnia dogmata prauitatis. Potest in grano sinapis humilitas Dominice incarnationis intelligi. Quo accepto homo misit in hortum suum, quia corpus crucifixi Saluatoris accipiens Ioseph in horto sepeliuit. Expandit ramos in quibus uolucres celi requiescent,  quia predicatores dispersit in mundum, in quorum dictis et consolationibus fideles ab huius uite fatigatione respirarent.

uERS. 32.---Cum autem creuerit. Toto mundo uel in animo singulorum: quia nemo repente perfectus. Creuit et factum est in arborem, quia surrexit et ascendit in celum. uel creuerit, id est, mentibus hominum quante sit uirtutis innotuerit. Cetera apparent olera, que cito crescunt et corruunt: non uiuida, sed marcida: illa non olus, sed arbor fit, ubi folia cum fructu, et in eius diuersis sententiis spirituales quiescunt.

Oleribus et fit arbor. Id est, dogmatibus philosophorum, que cito crescunt et corruunt, nil uitale promittentia.

 uERS. 33.---In farine satis. Ut spiritus, anima, et corpus in unum redacta non discrepent inter se. uel tres anime uirtutes in unum rediguntur, ut in ratione possideamus prudentiam, in ira odium uitiorum, in cupiditate desiderium uirtutum. uel, mulier, Ecclesia, fidem hominum farine tribus satis miscet, credulitati Patris et Filii et Spiritus sancti. Cumque in unum fuerit fermentatum, non nos ad triplicem Deum, sed unius deitatis notitiam perducit, quia non est diuersa natura in singulis.

Donec fermentatum. Tandiu caritas in mente recondita crescere debet, donec mentem totam in sui perfectionem commutet, ut nichil preter Deum diligat uel recolat, quod hic incipitur, in alia uita perficitur.

uERS. 34.---In parabolis ad turbas. Quia quidquid  ibi dicitur de exercitu Isrel, et omnia signa occulta sunt sacramenta.

uERS. 44.---Thesauro abscondito in agro. Thesaurus potest accipi uerbum Dei, qui in carne Christi absconditur. uel Scriptura, in qua reposita est notitia Saluatoris. uel, duo Testamenta in Ecclesia, pro quorum intelligentia omnibus renuntiatur ut in otio discantur.

Terrenis regnum celorum similatur, ut per cognita surgat ad incognita animus, et diligat.

Abscondit et pre gaudio illius. Ut seruetur a malignis spiritibus et laudibus hominum. Sic sit opus in publico, ut intentio maneat occulta.

uERS. 45.---Negotiatori. Beatitudinem qua exuti sumus culpa primi hominis, debemus omnes, intelligendo  recte et operando bene, negotiari. Bonas margaritas. Bone margarite, lex et prophete. Una pretiosa, scientia Saluatoris, pro qua homo, ut Paulus, omnibus mysteriis legis et obseruationibus renuntiauit.

uERS. 46.---Inuenta autem. Id est, Christo, qui preest omnibus hominibus, uel spirituali precepto dilectionis. uel intellecto uerbo, quod erat apud Deum penetrata carnis testudine. uel celestis uite dulcedine, pro qua omnia uilescunt.

uERS. 47.---Sagene misse. Impletur Ieremie uaticinium: Ecce ego mitto ad uos piscatores multos . Postquam audierunt Petrus et Andreas, Iacobus et Ioannes: Sequimini me, faciam uos piscatores hominum: contexuerunt sibi sagenam ex ueteri  et Nouo Testamento, et in mare seculi miserunt, que usque hodie trahitur, et in fluctibus tenditur: capiens quidquid incidit, bonos et malos, quos ad littus trahit, id est, ad finem mundi, ut tunc fiat diuisio. Unde sequitur: Sic erit in consummatione seculi, etc. Sagene comparatur Ecclesia uel predicatio euangelica, que a fluctibus seculi ad, celum trahit.

uERS. 48.---Et secus littus. Littus, finis seculi, in quo boni ad celum, mali ad tenebras mittentur: in presenti enim erant permisti.

uERS. 52.---Ideo omnis Scriba doctus, etc. Quia intelligitis mysteria que uobis reuelo: ideo faciam uos predicatores, et eritis mihi similes qui de thesauro scientie mee, noua et uetera profero, ut uos  similiter faciatis.

Apostoli sunt scribe et notarii Christi, uerba eius signantes in tabulis cordis, et pollent opibus patrisfamilias, eiicientes de thesauro doctrinarum suarum noua et uetera, quia quidquid in Euangelio predicatur, legis et prophetarum uocibus comprobant.

uERS. 54.---Ut mirarentur. Magna cecitas, quem uerbis et factis Christum cognoscunt, ob generis notitiam contemnunt.

uERS. 55.---Fabri filius. Non sine re uoluit dici fabri filius, non illius quem putant, sed fabricatoris omnium. Sed huius sacramenti Iudei ignari diuine uirtutis opera carnalis prosapie contemplatione contemnunt. Non enim considerant presentia eius opera, sed fragilem recordantur infantiam.

 uERS. 57.---Propheta. Christus dicitur propheta. Unde Moses dicit: Prophetam suscitabit uobis Dominus de semine uestro . In patria. Id est, in populo Iudeorum: maiora autem facit in gentibus.

uERS. 58.---Et non fecit. Fecit uirtutes aliquas, sed non multas, ne incredulos condemnaret. uel despectus pauca facit, ne penitus excusabiles sint, maiora autem in gentibus facit.



CAPUT XIu.

uERS. 1.---In illo tempore audiuit Herodes. Lucas uero ita: Audiuit autem Herodes tetrarcha , etc. Quod ergo ait; Hic est Ioannes . uel confirmatus quorumdam sententia post hesitationem dixit, uel adhuc dubius: hec enim uerba ad utrumque se habent.

 uERS. 2.---Et ait. Nota inuidiam Iudeorum. Hic alienigena dicit resurrexisse Ioannem, qui nullum signum fecit. Illi Iesum tot uirtutibus approbatum non resurrexisse contendunt. Et ideo. Senserunt enim quod maioris uirtutis sunt futuri sancti a mortuis resurgentes, quam fragili carne grauati.

uERS. 3.---Herodes enim. Quia dixit de opinione resurrectionis cum nichil de morte dixisset, reuertitur et narrat qualiter et cur obierit. Herodes iste et Philippus fratres fuerunt filii Herodis, sub quo Dominus fugit in Aegyptum. Herodiadem uxorem. Herodias filia Arethe regis, quam ipse pater tulit Philippo, et in dolorem eius dedit Herodi inimico illius.

uERS. 4.---Non licet. Herodes forsitan legem Iudeorum  tenebat, et ideo Ioannes eum ab adulterio prohibebat.

uERS. 5.---Timuit populum. Populum timebat, sed amor superabat, pro quo et Deum postponebat. Timor Dei corrigit, timor hominum differt, sed uoluntatem non aufert: unde et auidiores reddit ad crimen quos aliquando suspendit a crimine.

uERS. 7.---Cum iuramento. Ad hoc forte iurauit ut occasionem pararet, qua uideretur facere inuitus quod faciebat spontaneus. Non enim hoc implesset de aliquo amato, quod impleuit de propheta: quod et ante fecisset, si excusabiliter posset.

 Si quid nos forte incaute iurasse contigerit, etc., usque ad nec aliquid culpe se tali periurio contraxisse doluit.

  Non est conseruandum sacramentum quo malum incaute promittitur, uelut si, etc., usque ad tolerabilius enim est non implere sacramentum, quam manere in stupro.

uERS. 9.---Constristatus. Ut discumbentibus uidebatur. Talis quippe erat tristitia Herodis, qualis penitentia uidelicet Pharaonis.

uERS. 10.---Et decollauit. Minutus est Ioannes capite, exaltatus est in cruce Christus: quia illius fama decreuit, istius creuit; unde: Illum oportet crescere, me autem minui . In truncato capite Ioannis, ostenduntur Iudei Christum  perdidisse.

Moraliter. Mors Ioannis finem significat legis, qua finita merito migratur ad Christum, qui est finis  legis ad iustitiam omni credenti.

uERS. 13.---Quod cum audisset iehsu. Postquam apud Iudeos lex et propheta caput perdit et uocem: iehsu transit ad desertum Ecclesie locum, que ante non habebat uirum. Secessit. Non fugit timore, sed secessit parcens inimicis ne homicidium homicidio iungerent, dans exemplum uitande temeritatis. uel secessit, ut probaret fidem credentium; unde: Et cum audissent turbe, etc. Pedestres. Proprio labore, ut ardorem mentis ostenderent. Relinquunt ciuitates, id est, pristinas conuersationes. Habent uoluntatem, sed non uires perueniendi. Ideo iehsu obuiam exit, et misertus curat, ut plena fides statim premium habeat. Ecce quantum delectatur deuotione credentium.

uERS. 15.---uespere autem facto, etc. Recedit  iehsu de Iudea, uadit in desertum, turbe sequuntur, quibus obuiat et curat. Hoc non mane uel meridie, sed uespere quando sol iustitie occubuit et finis mundi appropinquauit.

Discipuli eius. Carnales, et de futuro miraculo refectionis ignari, quibus dictum erat: In uiam gentium ne abieritis .

Mystice. Fastidiunt Iudei gentes recipi et murmurant: quorum uoce utitur Isaias : Ecce gentes quasi stilla situle. Iterum: Omnes gentes quasi non sint, sed sunt coram eo. Sed Dominus per apostolos reficere decreuit; unde subdit: iehsu autem, etc.

Dimitte turbas. Diu est quod idola sequitur, ideoque non est a nobis pascenda pane uerbi Dei.

 uERS. 16.---Date illis. Prouocat ad dandum, ut illis se non habere testantibus notior sit magnitudo signi, ubi etiam innuit, quod per eos sunt pascenda ieiuna corda.

uERS. 17.---Quinque panes et duos pisces. Per quinque panes et duos pisces, totum uetus Testamentum significatur. Per quinque panes, quinque libri Moysi, qui bene hordeacei, qui cibus est iumentorum, rudibus enim aspera et grossa danda. Animalis enim homo non percipit ea que sunt spiritus Dei . Intus tamen latet medulla suauissimi sensus. Per duos pisces, prophete et psalmi: unde et post resurrectionem ait: Que scripta sunt in lege et prophetis plurimis de me .

uERS. 19.---Acceptis quinque, etc. Accepit quinque  panes, non nouos creauit, quia ueniens in carne non alia quam predicta erant predicauit, et opere impleuit. Benedixit. Cum aperiens sensum, ut intelligerent Scripturas, dono interne suauitatis multiplicauit. Fregit cum mysteria legis in medium protulit.

uERS. 20.---Reliquias. Secretiora que a rudibus capi nequeunt, non sunt negligenter habenda, sed a duodecim apostolis qui per cophinos duodecim significantur, et ab eorum successoribus diligenter inquirenda. Cophinis seruilia opera geruntur. Et infirma mundi elegit Deus, ut confundat fortia .

uERS. 21.---Exceptis mulieribus et paruulis. Sexus fragilis et minor etas sunt numero indigni. Significat infirmos in fide nondum idoneos pugne.

uERS. 22. Et statim compulit, etc.  Qui,  ut ait Ioannes, uenturi erant ut facerent eum regem , qui miraculum panum uiderant, etc., usque ad pro quibus ne nos emolliant, oremus.

uERS. 23.---Ascendit. Pauit turbam ut Deus, ascendit orare ut homo. Non quod omnia non habens in potestate, sed ut formam hominis impleret. In hoc officium pietatis est, sequitur insigne potestatis miraculum. uespere autem. Merito dicitur hec tempestas esse in uespere, quia dum Ecclesia in tribulatione est, dicitur esse quasi in nocte, et sol iustitie se abscondisse uidetur.

uERS. 24.---Nauicula autem. Nauis in medio mari, solus iehsu in terra: quia aliquando ita est Ecclesia non modo afflicta, sed et fedata ut prorsus uideatur derelicta a Deo: sed Deus eam non  relinquit. Unde Marcus ait: uidit eos laborantes remigando . Etsi non presens, et si differt, tamen uidet et corroborat.

uERS. 25.---Quarta autem. Tota nocte periclitantur, quia cum se homo considerat, nichil inuenit nisi tenebras angustiarum et estus hostium.

uenit ad eos. Marcus ait: uolens preterire eos, pro quibus tamen liberandis uenit. Quod fit ut ad horam turbati, sed mox liberati amplius stupeant, et gratias agant, quod idem sepe fit in passionibus sanctorum.

uERS. 26.---Et uidentes, etc. Quia sepe fit ut cum aliqua subito diutine tribulationis oritur sedatio, non statim credatur uera liberatio. Ideoque permanente  priori formidine intensa, ad liberationem dirigitur oratio.

uERS. 27.---Ego sum, nolite timere. Non supponit quis, quia ex uoce sibi nota poterant eum cognoscere. uel quia ipse est qui dixit: Qui est misit me ad uos .

uERS. 28.---Domine, si tu es. Si tu es ille liberator, iube me uenire ad tuam imitationem superando pressuras.

uERS. 29.---Et descendens. De humano desperans adiutorio, mente calcat pressuras, ut Iesu sit conformis. Ambulabat, etc. Ecce homo super aquas ambulat. Ne ergo dubites Christum uerum corpus esse, quia super aquas ambulauit.

Super mare ambulare fecit, ut ostendat diuinam  potestatem. Mergi facit, ne infirmitatem obliuiscatur, ne putet se equalem Deo, et ne superbiat.

uERS. 30.---Et cum cepisset, etc. Paululum relinquitur tentationi, ut augeatur fides; ut enim credidit se eius imperio posse fluctibus sustentari, sic dum mergitur, posse eius uirtute saluari.

uERS. 32.---Cessauit uentus. In quocunque Deus per gratiam adest, mox uniuersa bella quiescunt.

uERS. 33.---Et adorauerunt, etc. uiso signo Filium Dei confitentur: cur ergo Arius creaturam esse perducat?

uERS. 34.---In terram Genesar. Allegorice. Genesar interpretatur hortus principum. Per typum ergo apostolorum et nauis, intelligendum est Ecclesiam de persecutionibus liberatam a Domino duci  ad littus, id est quietem, ubi paradisi restituetur hereditas et prime stole iucunditas.

uERS. 36.---Fimbriam uestimenti, etc. Id est, minimum mandatum, uel caro qua ad uerbum Dei uenimus, quem qui credendo tangit, ab omni morbo impietatis sanatur.



CAPUT Xu.

uERS. 1.---Tunc accesserunt. Homines Genesar, minus docti, credunt, sed qui sapientes uidentur ad pugnam ueniunt.

 Tunc, inquit, quando scilicet innumera signa operatus est, quando, etc., usque ad ut magnam eorum malitiam ostenderet.

uERS. 2.---Non enim lauant. Intus nichil arguunt,  qui intus liuore polluti sunt. In uanum quidem sua baptismata seruant, qui suorum cordium et corporum sordes abluere negligunt.

uERS. 3.---Quare et uos. Si uos mandata Dei contemnitis propter traditiones hominum, quare arguitis discipulos, qui mandata hominum dimittunt, ut scita Dei custodiant?

uERS. 4.---Honora patrem.  Honor in Scripturis, non tantum in salutationibus et officiis deferendis, quantum, etc., usque ad ut filii honorarent etiam in uite necessariis ministrandis parentes suos.

uERS. 5.---uos autem dicitis, etc. uestra autem traditio contraria est. Hoc filios dicere parentibus  compellitis: quod Deo oblaturus eram in tuos consumo cibos, tibique prodest, o pater, ut timeat consecrata comedere. uel quod Deo offero, tibi ipsi prodest. Quicunque dixerit. Scilicet, uita eterna dignus erit. uel dixerit, id est, dicere proderit. Proderit. Quasi dicat: Non, imo sacrilegus esses, si acciperes, quia Deo deuoui, uel tibi proderit: si Deo dedero.

uERS. 7.---Bene prophetauit, etc. In spiritu simulationem Iudeorum, quod in dolo repugnarent Euangelio.

uERS. 8.---Labiis me honorat. Magister, scimus quia uerax es . uel exteriorem munditiam commendando, interior et que uera est, in eis non est.

 uERS. 11.---Non quod intrat. Nihil est extra hominem quod interius inquinet, nec idolothitum in hoc quod Dei creatura est; uno sermone omnis superstitio obseruationum eliditur, cum in discernendis cibis religio putetur.

uERS. 12.---Tunc accedentes. Phariseorum magna est religio in cibis, qui audito uerbo hoc scandalizati sunt, id est, indignati sunt. Scandalizati sunt. Grece, nos offendiculum uel ruinam uel impactionem pedis possumus dicere. Unde: Qui scandalizauerit aliquem, id est, occasionem ruine dederit.

uERS. 14.---Sinite, etc. Permittite suo arbitrio, quia irreuocabiles sunt. Unde Paulus: Hereticum hominem post primam et secundam correctionem deuita  .

uERS. 15.---Edissere. Quod aperte est dictum, putant apostoli per parabolam dictum. uitiosus est auditor, qui uel obscura manifeste, uel manifeste dicta obscure uult intelligere.

uERS. 19.---De corde, etc. Non enim a diabolo immittuntur, sed ex propria uoluntate nascuntur. Diabolus enim incentor est non auctor, quia nec interiora nisi per habitus et gestus nouit.

uERS. 20.---Non lotis. Spiritualia dicta prophetarum, de cordis et corporis castigatione, ut hec: Lauamini, mundi estote . Pharisei carnaliter de solo corpore accipiebant, quod uanum est fieri.

uERS. 21.---Et egressus, etc. Relictis calumniatoribus  intra fines Tyri et Sidonis, ut filiam liberaret, et per fidem gentilis femine perfidiam Scribarum argueret. Relictis calumniatoribus significat quod post resurrectionem relicturus esset perfidiam Iudeorum, per predicationem iturus ad gentes.

uERS. 22.---Clamauit, etc. Per fidem clamat, unde, nouit uocare filium Dauid, Christi incarnationem confitens. Rogat pro filia, id est, pro populo suo nondum credente, ut ipsa fraude diaboli absoluantur. uel, filia est anima uel conscientia cuiuslibet intra Ecclesiam diabolo mancipata, pro qua mater Ecclesia rogat, uel ipse homo pro fedata conscientia.

uERS. 23.---Qui non respondit. Non de superbia, sed ne sit contrarius sententie sue: In uiam gentium  ne abieritis . Unde uitat calumniam Iudeorum, gentium autem salus, passionis et resurrectionis tempori seruatur.

uERS. 24.---Non sum missus. Quasi dicat: Prius oportet me sacramentum mei aduentus complere in Iudeis, et sic adducere alias oues, et hoc de signo petitionem huius differendo.

uERS. 26.---Panem filiorum. uerbum salutis, quod prius debetur Iudeis, non est bonum dare canibus uel gentibus, canina rabie latrantibus semper.

uERS. 27.---Etiam, Domine. Sub persona mulieris, mira fides Ecclesie, et patientia, et humilitas predicatur. Fides, quia credit posse sanari filiam. Patientia, quia toties despecta in precibus perstat.  Humilitas, quia se non canibus, sed catellis comparat.

Nam et catelli. Mensa, est sacra Scriptura; mice puerorum, sunt interna mysteria quibus humiles reficiuntur sub mensa: quia Scripture humiliter subditi, catelli gentes humiles. Paruuli edunt non panes, non crustas, id est, non littere superficiem, sed medullam.

uERS. 28.---Magna est fides. Sic superius de centurione: Non inueni tantam fidem in Isrel , qui similiter  fidem gentium presignabat. Magna est fides gentium, que in auditu auris obediunt: et in Deo salutem sibi suisque impetrat. Quod puerum centurionis et filiam Chananee non ueniens ad eos sanat, significat gentes,  ad quas non uenit per presentiam, saluandas per uerbum suum.

Et sanata est. Ubi datur exemplum catechizandi et baptizandi infantes, qui nec sapere, nec facere aliquid possunt, sed per fidem et confessionem parentum liberantur a diabolo.

uERS. 29.---Et cum transisset. Cum in filia Chananitidis salutem gentium presignasset, reuertitur in Iudeam, quia cum plenitudo gentium intrauerit, tunc omnis Isrel saluus fiet. In montem. Dominus in monte, uerbum in alto sedet: quia in sua maiestate non posset intelligi.

uERS. 30.---Cecos. Ceci sunt qui non intelligunt, etiamsi obediant iubentibus. Surdi, qui non obediunt, etiamsi intelligant.

 uERS. 32.---iehsu autem. Conuocat discipulos, ut doceat magistros cum minoribus communicare consilia sua. uel ut ex locutione intelligant signi magnitudinem. Misereor turbe. Turba triduo sustinet Dominum, quia fideles penitentes se ad Dominum in opere et sermone et cogitatione conuertunt, qui in presentis uite uia deficerent, si in sua conscientia sine doctrine pabulo dimitterentur. In superiori signo propinqui memorantur, et uicini quinque sensuum et eorum non recordatur Dominus, sed discipuli in uespera iam inclinato sole. Hic Dominus se misereri dicit, et quare, quia triduo iam perseuerant mecum. In toto seculo tertium tempus est, quo gratia datur, primum ante legem, secundum sub lege,  tertium sub gratia, quartum est in futuro: ubi dies erit sine nocte, ad quod tendens reficitur in uia.

uERS. 33.---In deserto panes. Panes predicatores, desertum sese, id est, infecundos dicunt. Quasi dicat: Unde nobis tanta facundia ut possimus tam auidis auditoribus sufficere?

uERS. 36.---Et accipiens. Ut ostendat se congaudere de salute hominum et nos ad agendas gratias informat etiam de temporalibus. Septem panes. Septiformi Spiritu pascit, adiuncta apostolica auctoritate, quasi paucorum piscium sapore qui nos reficiunt exemplo sue uite uel mortis. Septem panes, Scriptura Noui Testamenti in quo gratia Spiritus sancti et reuelatur et datur. Nec sunt hordeacei,  ut supra, quia hic non  uitale alimentum anime figuris, quasi tenacissima palea tegitur. Hic non duos pisces , sed pauci, id est, sancti Noui Testamenti, qui de fluctibus seculi sunt erepti, et sustinent turbulentum mare, et exemplo suo nos reficiunt, ne in uia deficiamus.

 Ibi supra fenum, ut desideria carnis comprimantur, hic super terram ubi et ipse mundus, etc., usque ad utraque refectio in monte celebrata est, quia utriusque Testamenti Scriptura altitudinem celestium preceptorum mandat et premiorum: utraque altitudinem Christi predicat.

Et quod superfuit. Altiora mysteria que non capit communis turba, apostoli sustollunt et implent  septem sportas, id est, perfectorum corda septiformi Spiritus gratia ad intelligendum illustrata. Septem sportas. Sporte iunco et palmarum foliis solent contexi, et significant sanctos, qui radicem cordis in ipso fonte uite collocant, ne arescant, ut iuncus in aqua: et palmam eterne retributionis in corde retinent.

uERS. 39.---Et dimissa turba. Hic docet quod predicatores ministrato turbe uerbo, ipsi intra cubiculum cordis uirtutum debent refici pomis. In fines. Magedan que alio nomine dicitur Dalmanuta, que est regio circa Gerasam. Et interpretatur poma uel nuntia, et significat hortum de quo dicitur: Hortus conclusus, fons signatus, ubi crescunt poma uirtutum. Et ibi nuntiatur nomen Domini.



CAPUT XuI.


uERS. 1.---Et accesserunt, etc. Ut signum de celo, etc. Ut qui pauit multos paucis: manna plueret quo omnes reficeret. Unde Ioannes post edulium panum: Quod signum facis, ut uideamus et credamus tibi? quid operaris? Patres nostri manducarunt manna in deserto . Petebant tentando ut in morem Elie ignem de sublimi mitteret, uel in similitudinem Samuelis estiuo tempore mugire tonitrua faceret, quasi non possent et illa calumniari, et dicere ex occultis et uariis eris passionibus accidisse.

uERS. 2.---Facto uespere. Increpat eos, quod ex ordine elementorum discernant dies, sed signa temporum  ignorant, cum omnis lex et prophete, aduentus sui indicia ex operum que gereret admiratione significent.

uERS. 3.---Rutilat enim. Patiuntur apostoli post resurrectionem, per quos me iudicare in futuro scire potestis, quia cum non parco meis bonis quin patiantur, non parcam aliis in futuro.

uERS. 4.---Signa. Ad tempus gratie pertinentia prophetis predicta, non possunt uobis fidem facere de meo aduentu. Signa autem. Signa temporum dixit de aduentu suo uel passione cui simile est roseum celum uespere. Et item de tribulatione ante aduentum futurum, cui simile est roseum celum cum tristitia. Non dabitur ei. Sed datur fidelibus de celo quando uidentibus apostolis in celum ascendit,  et Spiritum sanctum misit.

uERS. 5.---Obliti sunt panes accipere. Quomodo panes non habent qui modo impletis sportis nauem ascenderunt et nauigantes audiunt ut caueant a fermento Phariseorum. Sed tamen ait Scriptura quod obliti sunt tollere panes secum unius ueri et interni panis  dulcedine capti, parum se curare iudicantes de cura corporis et necessariis, cum et ipsa naturalis refectio a mente excesserat.

uERS. 6.---A fermento. Fermentum est peruersa doctrina, que uel modica totam massam corrumpit, et in suum saporem trahit.

uERS. 8.---Quid cogitatis. Quid cogitatis me dixisse de terrenis panibus de quibus non est uobis dubitandum, cum de tam paucis tantas feci abundare  reliquias?

uERS. 11.---Cauete a fermento Phariseorum. A superstitiosa doctrina, que more fermenti ueri panis simulat se substantiam habere. Per hoc innuit, quid significant quinque panes uel septem. Si enim fermentum dicit heretica dogmata, panes sunt uera doctrina.

uERS. 13.---In partes Cesaree Philippi. Iste locus est, ubi Iordanus oritur ad radicem Libani, ex Ior et Dan duobus fontibus. Homines esse. Homines sunt qui de Filio hominis loquuntur: dii enim qui Deitatem intelligunt. Filium hominis? Dominus de se humilitatem humanitatis profitetur, discipuli Deitatem intelligunt.

uERS. 14.---Alii Ioannem Baptistam. Sic poterant  errare in Elia uel in ceteris aliis, sicut Herodes errauit in Ioanne cum ait: Ioannes quem ego decollaui surrexit a mortuis: et ideo uirtutes operantur in eo . Ideo uult exponi errores eorum, ut eis repulsis discipuli ueritatem proferant, non ex uulgi opinione, sed ex Domini reuelatione.

uERS. 17.---Respondens Simon Petrus. Ideo unus respondens, et uni respondetur pro omnibus ut unitas in omnibus obseruetur. Dei uiui. Ad distinctionem falsorum deorum, quos gentes uel de mortuis hominibus, uel de sensibili materia sibi instituerunt.

Bariona. Bene filius columbe, quia Dominum pia simplicitate sequebatur, uel quia plenus spirituali gratia erat. Filius Spiritus sancti dicitur,  qui ostensus est in columba ab eo quem Filium Dei uiui uocauerat, et filio columbe pater reuelat, quia una est operatio Patris et Filii cum sancto Spiritu. Reuelat, inquam, mysterium fidei, quia caro et sanguis non reuelare potuit, id est, homines carnali sapientia inflati, qui non columbe filii, et ideo a sapientia Spiritus alieni; de quibus supra: Alii Ioannem Baptistam, alii autem Etiam, etc.

uERS. 18.---Tu es. Non dico uocaberis, sed tu es Petrus ob fortitudinem fidei et confessionis constantiam. Petrus. A me petra, ita tamen ut mihi retineam dignitatem fundamenti: tu super me ordinabis lapides mundos, et abiicies leprosos.

Sicut lumen et cetera nomina, ut: uos estis sal terre, a Domino sortiti sunt, apostoli, sic Simoni a  se nomen Petri dedit.

Et porte. Porte inferi sunt peccata, mine, blandimenta, hereses, quibus infirmi ruunt in mortem, qui non uere supra petram, sed super arenam domum professionis sue credendi sunt edificauisse, id est, non simplici et uera intentione Christum sequi, sed ob terrenam quamlibet causam habitum pretendisse. Qui enim in intimo cordis amore fidem Christi percipit, quidquid ingruit extra, facile uincit.

uERS. 19.---Et quodcunque ligaueris. Id est, quem in peccatis persistentem eternis penis adiudicaueris: uel quem humilem et uere penitentem absolueris, sic erit et in celis.

Et quodcunque ligaueris super terram.  Habent  quidem eamdem iudiciariam potestatem alii apostoli, quibus post resurrectionem ait: Accipite Spiritum sanctum , etc., usque ad unde in Leuitico ostendere se sacerdotibus iubentur leprosi, quos illi non faciunt leprosos, sed discernunt qui mundi uel immundi sunt, ita et hic.

uERS. 20.---Ut nemini, etc. Supra aduentum suum predicare precipit, hic ne dicant eum esse Iesum. Sed aliud est predicare Christum, quod est commune nomen dignitatis: aliud Iesum, quod est proprium Saluatoris. Quasi dicat: Non prodest publice predicari maiestatem populis: qui uisuri sunt me multa pati, quod tunc demum licebit, cum resurrectio potentiam Deitatis ostenderit. iehsu Christus. Saluator, ne scandalizarentur in eo quem paulo  post uisuri sunt conspui et crucifigi.

uERS. 21.---Exinde, etc. Ecce causa prohibite predicationis, quasi dicat: Tunc me predicate cum ista passus fuero, quia non ante prodest.

uERS. 22.---Absit. Non uult Petrus destrui confessionem suam: nec putat Filium Dei posse occidi.

uERS. 23.---uade. Supra: omnia illa gloriosa in futurum promissa sunt, non in presenti data. Aedificabo Ecclesiam meam, et tibi dabo claues, etc. Que si statim dedisset, nunquam postea locum error inuenisset in eo. Quia non. Non placet tibi, ut per mortem meam mundum redimam, que est uoluntas Patris: sed carnaliter hec sapis.

 uERS. 24.---Si quis uult. Predicta apostolis passione et resurrectione, hortatur ad sequendum tam eos quam turbas. Abneget semetipsum. Quod per uetustatem est, ut capiat quod ultra se est. Remotis uitiis, uirtus sequatur: tollat crucem suam, et sequatur me. Quod erat per uetustatem, abnegauerat ille qui dicebat: uiuo autem ego, iam non ego. Quod uero ultra se erat, ceperat: uiuit uero in me Christus . Tollat crucem. Scilicet: Crux tollitur uel cum per abstinentiam corpus, uel cum per compassionem proximi animus affligitur. Crucem abstinentie habuit Paulus, dum dicebat : Castigo corpus meum et in seruitutem redigo. Compassionis quoque cum ait: Quis infirmatur, et ego non infirmor?

 uERS. 26.---Quid enim prodest. Ecclesia habet tempus persecutionis: habet et tempus pacis. Hec tempora designat in preceptis. Nam tempore persecutionis ponenda est anima, et tempore pacis frangenda sunt terrena desideria.

Aut quam, etc. Nec lucra, nec timor, nec aliquid aliud retrahat a salute: quia quam commutationem dabit homo, etc. Calicem salutaris accipiam, et nomen Domini inuocabo . uel nichil terrenum pro anima perdita poterit homo dare.

uERS. 27.---Filius enim. Nec durum uideatur hoc pati: Quia non sunt condigne passiones huius temporis ad futuram gloriam, que reuelabitur in nobis .

uERS. 28.---Sunt quidam. Quia rudes erant apostoli, etiam in presenti uita promittitur eis aliqua  consolatio, ut certius credant de futuro. In regno. In regno beatitudinis eterne, uel ostendendo suam potestatem in presenti Ecclesia.



CAPUT XuII.

uERS. 1.---Et post dies, etc. Idem Marcus dicit, sed Lucas octo. Hi ergo ponunt medios, Lucas addit, etc., usque ad et in futuro omni modo separabuntur, cum abscondet eos in abscondito faciei sue a conturbatione hominum.

Petrum. Nomina istorum conueniunt. Quisque debet esse Petrus, id est firmus in fide. Inde Iacobus, id est supplantator uitiorum. Inde Ioannes, id est, omnia gratie diuine ascribens contra superbiam  uite, que solet oriri ex uirtutibus.

uERS. 2.---Transfiguratus est. Speciem quam habebat per naturam, ostendit non amittens carnem quam assumpserat uoluntate. Illud autem corpus quod habuit per naturam, dedit discipulis suis in cena, non mortale, non corruptibile. Resplenduit facies. In exemplum future beatitudinis et claritatis, quam uidebunt iusti, prius sublatis impiis. uestimenta autem, etc. Facta sunt alba quod non ante, quia nondum apparuit quod enimus, sed cum apparuerit, similes ei erimus. Marcus ait, qualia fullo super terram non potest facere. Id est, Deus in hac uita tam claras nequit facere, quia nullus sine peccato. Nullus mundator sui in terra faciet, quod Deus in celo,  mundans uestem suam ab omni inquinamento. Fullo est doctor animarum, uel mundator sui corporis.

uERS. 3.---Et ecce. Quales uel quid locuti, Lucas dicit: uisi in maiestate, et dicebant excessum eius quem completurus erat in Ierusalem , id est, passionem et resurrectionem. Significant oracula, etc., usque ad quod si Petrus, uidens glorificatam humanitatem, tanto afficitur gaudio, ut nunquam uelit ab eius intuitu secerni, quid putandum est de his qui Diuinitatem uidere meruerunt.

uERS. 5.---Adhuc eo loquente. Ut discat qui tabernaculum quesiuit, in resurrectione non tegmine domorum, sed Spiritus sancti gratia protegendos esse. Ecce nubes lucida, etc. Sicut baptizato Domino,  sic et clarificato mysterium sancte Trinitatis ostenditur: quia gloriam eius quam in baptismo confitemur credendo, in resurrectione laudabimus uidendo. Spiritus sanctus ibi in columba, hic in nube lucida. Quia qui modo simplici corde fidem seruat, tunc aperta uisione quod crediderit contemplabitur, et ea gratia qua illustrabitur, protegetur. Et ecce uox, etc. Quia imprudenter quesiuit, responsionem Domini non meruit: sed uox Patris de Filio testatur, docetque Petrum, et in eo ceteros ueritatem. Hic est Filius. Moyses et Elias sunt serui, et nobiscum debent in cordibus Domino preparare tabernaculum. Ipsum audite. Hoc iam Pater precipit, quod Moyses incarnationi testimonium dans predixit: Prophetam suscitabit , etc. Quasi diceret:  Iste est quem Moyses promisit.

uERS. 6.---Et audientes discipuli ceciderunt in faciem. Altiorem enim sensu unam utriusque intellexerunt Deitatem. Timuerunt, uel quia se errasse cognouerunt, uel quia nubes operuit eos, uel quia uocem Patris audierunt.

uERS. 7.---Surgite, etc. Pulso metu, doctrina datur, quo manente non audiretur.

uERS. 8.---Leuantes autem oculos, etc. Ablata nube uident Iesum, et Moysen et Eliam euanuisse: quia postquam legis et prophetarum umbra discessit, que uelamento suo apostolos texerat, uerum lumen in Euangelio reperitur. Nisi solum Iesum. Si enim Moyses et Elias cum Iesu perseuerassent, uox Patris uideretur incerta, cui potius dedisset testimonium.

 uERS. 9.---Nemini dixeritis nisi, etc. Ne gloria futuri regni preostensa incredibilis esset, et apud rudes sequens crux scandalum faceret.

uERS. 10.---Quod Eliam oporteat, etc. Traditio Phariseorum est iuxta Malachiam prophetam, quod Elias ueniet ante aduentum Saluatoris, et reducet corda patrum ad filios et filiorum ad patres, et restituet omnia in antiquum statum. Aestimant ergo apostoli transformationem glorie ultimam hanc esse quam uiderant et dicunt. Si iam uenisti in gloria, quomodo precursor tuus non apparet, maxime quia et Eliam uiderant recessisse.

uERS. 13.---Tunc intellexerunt, etc. Ex indicio  passionis sue quam sepe dixerat, et precursoris sui quam completam uidebant.

uERS. 14.---Et cum uenisset. Loca rebus congruunt, etc., usque ad infirmos confortat, docet, castigat. Quia lunaticus est. Hunc Marcus surdum et mutum dicit, etc., usque ad per creaturam infamet creatorem.

uERS. 15.---Et obtuli, etc. Latenter accusat discipulos, cum sepe impossibilitas curandi non uitio curantium, sed eorum qui curandi sunt, proueniat.

uERS. 16.---Respondens. Non tedio superatus, qui mitis est in uerba erumpit, sed sicut medicus egroto contra sua precepta agenti.

uERS. 17.---Et increpauit. Quia iratus est non homini, sed uitio: et per unum hominem Iudeos arguit  infidelitatis. Unde addit: Afferte illum huc ad me. Et exiit ab eo demonium. Marcus dicit, etc., usque ad quam prius quando possidebat quietus.

uERS. 19.---Propter incredulitatem. Ecce quando non exaudimur, non est impossibilitas prestantis, sed culpa deprecantis. Nam ex opposito si fides uestra tam feruens esset quam tribulata, magis et magis calesceret. Sicut granum sinapis. Fidem perfectam grano sinapis comparat, que sit in facie humilis, et in pectore feruens: uilis uidentibus, et nullarum uirium apparens, sed pressuris trita, quod intus habet ostendit.

uERS. 20.---Hoc autem genus. Quomodo proteruitas diaboli superetur ostendit, ut grauiora queque sciamus ieiuniis et orationibus superanda: et iram  Dei in nos hoc remedio posse placari. Nisi per orationem. Ista carnalium uoluptatum mutabilitas non mutatur, etc., usque ad unde dicitur: Sine intermissione orate .

uERS. 21.---Filius hominis. Semper letis miscet tristia, ut cum uenerint quasi preuisa minus moleste ferantur.

uERS. 22.---Et contristati. Hoc non de infidelitate prouenit, sed de dilectione: quia nichil humile de eo patiuntur audire.

uERS. 23.---Et cum uenissent Capharnaum. Per Augustum Cesarem Iudea facta est tributaria, etc., usque ad utrum reddat tributa, an contradicat Cesari.

uERS. 24.---Quid tibi uidetur. Antequam Petrus  suggerat, Dominus interrogat ne scandalizentur discipuli ad postulationem tributi, cum uideant eum nosse que eo absente gesta sunt. Reges terre. Dominus noster, et secundum carnem filius regis erat ex Dauid natus, et omnipotentis uerbum: ergo ut filius regum tributa non debebat, sed pro humilitate carnis decet eum implere omnem iustitiam.

uERS. 25.---Ergo liberi, etc. Liberi sunt filii regni in omni regno, tunc multo magis liberi sunt filii illius regni, sub quo sunt omnia regna in quolibet terreno regno.



CAPUT XuIII.

uERS. 1.---Quis putas, etc. Ex equalitate pretii  qua in tributi redditione Domino fuerat comparatus, arbitrati sunt Petrum omnibus apostolis prelatum. In regno celorum. uel regnum Dei, doctrina est Euangelii, cui obedire simpliciter et sine ulla retractatione debemus, sicut puer non contradicit doctoribus.

uERS. 2.---Et aduocans. Secundum Marcum puerum iehsu complectitur, significans humiles dignos suo complexu et dilectione. Paruulum, etc. Paruulum etate, ut similitudinem demonstraret. uel se statuit in medio qui non uenit ministrari, sed ministrare. uel paruulum, id est, Spiritum sanctum posuit in cordibus eorum, ut humilitate superbiam uitarent.

uERS. 4.---Quicunque ergo humiliauerit, etc. Inuitat  discipulos suos, et omnes alios Dominus, ut quod puer habet per naturam, id est innocentiam et humilitatem, hoc habeant discipuli et omnes alii per uirtutem. Sicut paruulus iste. Innocens erit sicut iste paruulus, qui non perseuerat in ira: iehsu non meminit: uisam mulierem non cupit.

uERS. 6.---Qui autem scandalizauerit. Etsi hoc generaliter dicitur contra omnes, etc., usque ad nos oportet consulere expedit, etc. Expedit. Quia multo melius est pro culpa breuem suscipere penam quam eternis seruari cruciatibus. Non enim iudicabit Deus bis in idipsum.

uERS. 7.---ue homini. Quia non iudicatur secundum utilitatem que inde prouenit, sed secundum exitum quem intendit.

 uERS. 8.---Si autem manus tua. Docuit supra ne scandalizemus credentes, etc., usque ad per occasionem pietatis pateas scandalis. Bonum tibi est, etc. Melius est uitam solitariam ducere, quam ob uite presentis necessaria uitam eternam perdere.

uERS. 10.---uidete ne contemnatis. Sic precipio uobis seueritatem dimittendi omnes amicitias, etc., usque ad salutem infirmorum quantum potestis. Quia angeli eorum. Cur non sunt contemnendi? quia pro eis quotidie mittuntur angeli.  Magna dignitas animarum, ut unaqueque habeat ab ortu natiuitatis in custodiam sui angelum delegatum. Semper uident, etc. uisione Dei manifesta perfruuntur, etc., usque ad intra ipsum currunt qui ubique est.

uERS. 12.---Si fuerint alicui centum, etc. Dominus  centum oues habuit, etc., usque ad quibus ad perfectionem unitas deest. Nonne relinquet, etc.  Quia seipsum exinaniuit formam serui accipiens, etc., usque ad cum tantum sit si quod male gessit damnat iniustus.

uERS. 13.---Gaudebit, etc. Magis Dominus gaudet de nostra reparatione  quam de angelorum immutabilitate. Maior enim Dei uirtus et humilitas in nostra reparatione cognoscitur quam in nostra creatione.

uERS. 15.---Si autem peccauerit in te, etc. Si enim in Deum, non est nostri arbitrii. Hoc ordine scandala uitare debemus ne quem ledamus: et peccantem  zelo iustitie corripiamus, et penitenti misericordie uiscera pandamus. Corripe eum, etc. Non passim iubet peccanti dimittere; sed penitenti. Ita peccat qui uidens fratrem peccare tacet: sicut qui penitenti non indulget. Nam quod dixit: si penitet dimitte, premisit, si peccauerit increpa. Nec difficilis sit uenia nec remissa indulgentia.

uERS. 17.---Dic Ecclesie. Ut detestationi eum habeat, etc., usque ad damnantur humanam sententiam diuina sententia corroborari. Sicut Ethnicus. Detestabilior est qui sub nomine fidelis agit, etc., usque ad per furta et per periuria.

uERS. 18.---Amen dico, etc. Adeo uestra sententia confirmatur diuina uel ad recipiendum penitentem, uel ad abiiciendum contumacem.

 uERS. 20.---Si duo. Typice. Ubi spiritus anima et corpus consenserint, ut non sit inter eos bellum, carne cupiente contra spiritum et spiritu contra carnem, quidquid petunt fiet. Quia si corpus uult que spiritus uult, tantum bonarum rerum est petitio. Ibi sum in me. Omnis sermo scilicet ad concordiam prouocat et pacem quam adeo commendat, ut dicat Deum in medio esse eorum, quia pax et caritas sedem sibi in pacificis constituit, et unitatis merito omnia petenda impetranda esse confirmat.

uERS. 23.---Ideo assimilatum. Ut sciatis dimittendum esse conseruis, ostendam per similitudinem, quia si ille rex et dominus dimisit seruo, multo magis homo conseruis suis.

uERS. 25.---Et uxorem. Eum non solum populum,  sed etiam prelatos et subditos simul cum tota familia uel substantia eorum pro magnitudine delictorum tradidit exteris nationibus: ut quod noluerunt uoto, soluant tormento. Iussit pro cupiditate et operibus quasi uxore et filiis penas soluere.

uERS. 27.---Misertus autem. Misericors Dominus non solum captiuitatem Iudaicam absoluit, sed etiam peccatorum omnium ueniam in aduentu Christi se dare promisit, si persisterent in incepto. Dimisit ei. Id est, pondere carnalium obseruationum absoluit, et debitum dimisit, id est priores transgressiones.

uERS. 28.---Inuenit unum. Gentilem populum, quasi sibi debitorem fatigabat: gratiam Christi non esse eis ad salutem dicens, carnales obseruantias ab eis non modo persuasionibus, sed etiam tormentis  exspectabat.

uERS. 32.---Serue nequam. Sepe debita dimisi tibi, quando in angustiis rogasti; sed liberatus compassionem non habuisti, quin potius prophetas et apostolos persequeris, et ingratus et de iustitia presumens spernis gentes, indignas tua societate in Christo iudicans.



CAPUT XIX.

uERS. 3.---Et accesserunt. Quasi complexione capiatur. Si diceret: Dimittenda est quacunque ex causa, et ducenda alia: pudicitie predicator contra se facit. Si dicit non est dimittenda, contra doctrinam Moysi et Dei facit. Ideo responsum temperat naturalem legem, primamque Dei sententiam secundo  opponens, que non uoluntate Dei, sed peccantium necessitate concessa est.

uERS. 4.---Et feminam. Non ait feminas, ut unum coniugium sit non plura, quod ex repudio priorum querebatur.

uERS. 5.---Adherebit uxori. Si malum moribus, si luxuriosa, seu quidlibet huiusmodi sit uxor, uelimus nolimus sustinenda est. Cum enim liberi essemus, uolentes nos subiecimus seruituti. Si ancilla libero, uel seruus libere supponitur, non reputatur coniugium postquam detectum fuerit: sic et de consanguineis. Et erunt duo in carne. Premium nuptiarum est ex duobus una caro: Castitas coniuncta spiritui unus spiritus efficitur. Salubri consilio Dei factum est, ut portionem sui corporis uir amplecteretur  in femina, ne a se putaretur diuersum esse, quod de se cognosceret fabricatum.

uERS. 6.---Homo non separet. Homo separat, quando pro desiderio secunde primam dimittit: Deus separat  quando ex consensu propter cultum Dei, eo quod tempus in arcto sit, sic habemus uxores quasi non habentes.

uERS. 7.---Quid ergo Moyses, etc.  Displicet peccatoribus doctrina, etc., usque ad ueritatis interpretatio taceatur.

uERS. 9.---Et aliam duxerit mechatur. Et qui dimissam. Quia poterat accidere, ut aliquis calumniam faceret innocenti, et ob secundam crimen impingeret prime uxori: sic priorem dimittere iubet, ut ea uiuente secundam non habeat. Et ne uxor  idem faciat uiro eadem cautela precipitur ne secundum habeat uirum. Et quia adultera non timet opprobrium, uiro dicitur, quod si talem ducit, sub adulterii crimine sit, dicit Scriptura: Qui adulteram tenet stultus et impius est .

uERS. 10.---Non expedit. uidebant graue pondus uxorum, quod iracunde, ebriose et huiusmodi, que quidem sunt sustinende, quia, cum essemus liberi, subiecimus nos seruituti.

uERS. 12.---Sunt enim. Tria sunt genera eunuchorum, duo carnalia, eorum qui sic nascuntur, et qui captiuitate et deliciis dominarum abscissi sunt. Tertium spirituale, qui, eum possent esse uiri, propter Christum continent. Qui facti sunt. Inter hos computantur etiam hi qui specie religionis simulant  castitatem. Qui potest. uox est hortantis non iubentis, quasi unusquisque uires suas consideret, an queat uirginitatis et pudicitie implere precepta.

uERS. 14.---Sinite paruulos. Si sancti sunt futuri, cur uetatis uenire ad patrem? Si mali, cur sententiam profertis ante culpam. Talium. Nam quales sunt modo, meum quidem est, quod honorate: quales post futuri sunt, ipsorum est, quod miseremini. Non ait istorum sed talium: ut ostendant non etatem regnare, sed mores: et his qui similem habent innocentiam et simplicitatem, premium promittit.

uERS. 15.---Et cum imposuisset. Imponit manus paruulis, quando humilibus auxilium gratie tribuit.

uERS. 16.---Et ecce unus.  Audierat ille  similes paruulo condignos esse regno, uultque certius non per parabolas sed aperte exponi, quibus meritis uitam possit consequi.  Iste adolescens et diues et superbus erat. Et secundum alium euangelistam eum non uoto discentis sed tentantis interrogat.

uERS. 17.---Quid me interrogas de bono? Quia bonum dixit magistrum, et non Deum, uel Dei Filium confessus est: dicit quemlibet sanctum hominem comparatione Dei non esse bonum. Christus autem non renuit testimonium bonitatis, sed magistri absque Deo excludit errorem. Non se magistrum bonum esse negat, sed magistrum absque Deo nullum bonum esse dicit. Serua mandata. Iste quesierat, quid faciam? contra non ait, disce: quia Deus eum docuerat factor rationalis creature: ostendens  quia ille non est bonus qui querit de bono, sed qui facit quod bonum est.

uERS. 20.---Dicit ei adolescens.  Non putandus iste  uel Dominum tentasse, uel de sua uita mentitus esse, sed simpliciter ut uixit, confessus est: alioquin  non, intuitus arcana cordis eius, diligere eum diceretur iehsu. Diligit enim eos qui mandata legis custodiunt, sed quod ibi minus est his qui perfecti uolunt esse, adiungit; unde sequitur: Si uis perfectus esse. Omnia hec.  Mentitur. Si enim diligeret proximum suum sicut seipsum, opere complesset, non esset tristis cum sua pauperibus dare iuberetur.

uERS. 23.---Diues difficile. Diuites non manentes, sed qui esse desierunt intrabunt. De omnibus tutius  est, nec habere nec amare diuitias.

uERS. 24.---Quam diuitem.  Nullus diues intrabit, id est, confidens in diuitiis, ut iehsu secundum Marcum exponit.

uERS. 25.---Mirabantur. Quia in numero diuitum deputabant omnes qui amant diuitias, etsi non habeant. Aliter enim cum sit maior turba pauperum, non dicerent: Quis poterit saluus esse?

uERS. 26.---Deum. Qui ab amore terrenorum ad caritatem eternorum conuertit: non quod cupidi et superbi intrent.

uERS. 28.---In regeneratione. Due sunt regenerationes, prima ex aqua et Spiritu sancto, secunda in resurrectione. Ita due adoptiones et due resurrectiones. Filius hominis. Id est, cum serui forma  que iudicata est iudiciariam exercuerit potestatem, eritis et uos mecum iudices. Super sedes duodecim. Per duodecim sedes, uniuersitas iudicantium. Per duodecim tribus, uniuersitas iudicandorum intelligitur. Qui reliquerunt omnia, et secuti sunt Dominum, hi iudices erunt: qui licita habentes recte usi sunt, iudicabuntur, quibus dicetur: uenite, benedicti Patris mei: Esuriui enim et dedistis mihi manducare. Duo enim sunt ordines bonorum.

uERS. 29.---Centuplum. Id est, qui carnalia pro Domino dimiserit, spiritualia accipiet que comparatione et merito sui ita erunt, quasi paruo numero centenarius comparetur. Marcus ait: Centies tantum nunc in tempore hoc cum persecutionibus fratres et  sorores, et in futuro uitam eternam , id est, in hac uita persecutionibus plena gaudium regni degustant, et omnium electorum sincera dilectione fruuntur. Sed quia multi tepescunt uel retrocedunt, subdit: Multi autem erunt primi , etc.



CAPUT XX.

uERS. 1.---Simile est regnum. Ostendit per parabolam, quia primi erunt nouissimi, et nouissimi primi. Pater iste familias conditor noster est, qui habet uineam, uniuersalem Ecclesiam, que ab Abel usque ad ultimum electum qui in fine nasciturus est quotquot sanctos protulit, tot palmites misit. Hic pater exiit ad excolendam uineam mane hora tertia, sexta, nona, undecima operarios conduxit a mundi huius initio usque ad finem: ad erudiendam fidelium  plebem predicatores mittere non desistit. Simile est regnum. Non homini solum, sed toti negotio ab homine gesto, et in similibus similiter. Primo mane. Manifeste cepit a primo iusto eterna mercede predicatores ad plantandam Ecclesiam inuitare.

uERS. 2.---Conuentione. Id est, confirmata promissione quod ad imaginem Dei reformandi essent, si Ecclesiam edificando mandatis decalogi insisterent.

Ex denario.  Denarius habet imaginem regis, etc., usque ad uel in ultimis resipiscite.

A nouissimis usque, etc. Quia qui in aduentu Domini uocati sunt ad regnum, sine aliqua tarditate perueniunt, equales his qui ab initio mundi ceperunt, omnes quidem idem celum, sed stella differt a stella in claritate. A nouissimis incepit, dum prius  latronem quam Petrum in paradisum introduxit. Quia prius aliquando remunerantur sero uenientes, quia prius de corpore exeunt, quam qui in pueritia uocati sunt.

uERS. 15.---Aut non licet. Stulta questio contra bonitatem Dei. Querendum esset, non si daret quod non deberet: sed si non quod deberet. An oculus tuus, etc. uere Iudei prauam intentionem habuerunt qui prohibuerunt apostolos gentibus loqui, ut salue fierent.

uERS. 16.---Sic erunt nouissimi primi.  Id est, Iudei de capite uertentur in caudam: et gentes de cauda in caput. Unde Moyses in Deuteronomii libro: Aduena qui tecum moratur, ascendet super te: ille erit in caput, et tu eris in caudam. Sed tamen  nec omnes primi nec omnes nouissimi ad numerum electorum pertinent.

uERS. 18.---Ecce ascendimus, etc.  Hoc sepe eis dixerat, etc., usque ad resurrecturum non dubitent.

uERS. 19.---Ad illudendum, etc. Ideo Dominus in mundo noluit prosperari sed grauia pati, ut ostenderet nos qui per delectationem cecidimus cum qua amaritudine redire debeamus.

uERS. 20.---Tunc accessit ad eum. Audita resurrectione putauit eum illico  regnaturum, et auiditate feminea presentia cupit, immemor futurorum.

uERS. 21.---Dic ut, etc. Bonum desiderium, sed  inconsiderata petitio. Et ideo non uoluntas, non propositum culpatur, sed ignorantia: et si impetrare non debet simplicitas, non meretur confundi.

uERS. 22.---Nescitis. Qui sedem glorie petitis uel queritis, quam nondum meruistis, delectat culmen honoris quos nondum exercuit uia laboris. Potestis. Et hoc sciebat, quod eius passionem poterant imitari; sed hoc dicit, ut eo interrogante, et illis respondentibus, omnes audiamus: quia nemo potest cum Christo regnare, nisi passionem eius sit imitatus.

uERS. 23.---Calicem. Ut Iacobus ab Herode truncatus, et Ioannes in feruentis olei dolium missus, et in Pathmos relegatus, animo non defuit martyrium. Non est meum dare. Hoc est regnum celorum non est dantis sed accipientis. Non enim personarum acceptio  est apud Deum: sed quicunque dignus est accipit, quod non paratum persone est, sed uite. Si itaque tales estis qui consequamini, quod uictoribus pater parauit, accipietis. uel, non est meum dare superbis, quod adhuc estis, sed aliis quibus paratum est. Ergo et uos nolite esse quod estis, sed estote alii, id est, humiliamini qui iam uultis exaltari, et est paratum uobis.

uERS. 24.---Et audientes decem. Ut illi carnaliter petiuerunt esse super omnes, sic et isti carnaliter contristati sunt esse aliquem ante se.

uERS. 30.---Et ecce duo ceci. De istis unum commemorat Marcus, quia fuerat in illa ciuitate famosissimus: qui ex magna felicitate eiectus notissime erat miserie. Cecus nempe et mendicus, unde et nomen  eius memorat, et nomen patris eius Barthimeus Thimei filius, quod in aliis non facile occurrit, nisi in Iairo, qui et in illo loco nobilis fuit. Famositas autem illuminati, magnam famam miraculo comparauit. ueniens Iericho unum illuminat quod Lucas ait, quia morti propinquans lumen Euangelii predicauit Iudeis, exiens duos, quia post resurrectionem Iudeis, et gentibus. De quibus Marcus unum ponit, qui gentibus scribit.



CAPUT XXI.

uERS. 1.---Et cum appropinquassent. Hic pretermittit Mattheus ea que facta sunt antequam intraret Ierosolymam, que alii prolixius tractant. Et cum appropinquassent. Dominus spiritualiter Ierusalem  appropinquauit quando incarnatus, Ecclesiam in qua est uisio pacis uisitauit, quam per confessionem sibi reconciliauit. Bethphage enim domus bucce dicitur. Bethphage. Bethphage erat uiculus sacerdotum in monte Oliueti, in cuius montis latere est ciuitas Bethania. Bethphage, domus bucce. Bethania, domus obedientie. Has Dominus pergens, Ierusalem sua presentia sublimat, quia multos ante passionem docendo donis pie confessionis et obedientie impleuit. Site autem sunt ille ciuitates in monte Oliuarum, id est, in Christo Domino, a quo unctio et lux omnibus uenit; unde: Non potest ciuitas abscondi super montem posita.---Ad montem Oliueti: tunc iehsu, etc. Ad sublimitatem misericordie respiciens,  misericordia interpretatur. Olei natura lucis ministra est, et laborum et dolorum solamen, et excellit ceteris liquoribus. Misit. Quia lucernam quam accepit, non uult sub modio abscondi. Duos discipulos. Duo propter scientiam ueritatis et munditiam operis, et sacramentum gemine dilectionis predicaturi. Quidam dicunt hos duos Petrum et Philippum, qui primum gentiles ad Christum adduxerunt, Philippus Samariam quam asinam interpretantur, Petrus Cornelium quasi Samarie pullum.

uERS. 2.---Et pullum. Pullus est populus gentium cui nullus doctorum frenum correctionis imposuit, liber et lasciuus, qui et ipse uinculis peccatorum irretitus erat. Omnes enim peccauerunt et egent gratia Dei . Alii de solo pullo: Mattheus  qui Hebreis scribit, et de asina dicit docens non desperari salutem Hebreis si peniteant. Marcus dicit pullum ante ianuam in biuio inuentum. Ianua Christus, extra quam populus gentium stabat ligatus: non in una uia fidei, sed in diuersis erroribus.

uERS. 5.---Dicite filie Sion. Filia Sion, est Ierusalem sita in monte Sion. Mystice. Ecclesia pertinens ad supernam Ierusalem que est mater omnium nostrum, cuius non minima pars tunc erat in populo Isrel. Rex. Ne dicatis: Non habemus regem, nisi Cesarem . Tibi. Si credis; contra te si non credis. Super asinam, etc. Non ad litteram super utrumque sedit, sed in precordiis utriusque populi. Potuit Dominus super utrumque ascendere, descendens de uno, et ascendens super  alium.

uERS. 7.---Et adduxerunt. Sic et apostoli mundum uirtute Christi a potestate diaboli soluerunt, et imposuerunt uestimenta super eum. Sed cetera turba, id est, Iudei uestimenta, id est, legis mandata sternunt, quia a Christianis erant conculcanda, in uia, id est, in Christo. Super eos. uestes apostolorum sunt precepta diuina, et gratia spiritualis, quibus turpitudo carnis nostre tegitur. His prius nudi populi, sed modo per apostolos ornati Christum habent sessorem. Minor turba non ponit uestes super asinam, sed in uia nec ubi offendat: quia sancti martyres carnem exuentes, simplicioribus uiam per exemplum suo sanguine parant.

uERS. 8.---Ramos de arboribus, etc. Ramos uel  frondes cedunt, quia uerba et sententias de libris Patrum excerperunt uel exempla.

uERS. 9.---Osanna.  Osi, id est, salua, saluifica. Anna interiectio deprecantis, quasi salua obsecro. Osanna totum Hebraicum est, et significat quod aduentus Christi salus mundi sit: unde sequitur: Benedictus. Osanna, id est salua. In excelsis. Quia aduentus Christi non tantum hominum sed totius mundi salus est, terrena coniungens celestibus, ut in nomine Iesu omne genu flectatur celestium, terrestrium et infernorum . In excelsis. Quia et angelorum salus quorum numerum implet.

uERS. 10.---Cum intrasset. Frequenter ingressus est ciuitatem Ierusalem, sed non cum his laudibus:  non rex uocatur, quod semper fugerat, nisi modo cum ascendit passurus. Quod ideo factum est, ut amplius illorum aduersum se excitaret inuidiam, quia iam tempus passionis instabat.

uERS. 12.---Et eiiciebat.  Eiecerat et ante alia uice, quod Ioannes solus dicit: sed de hac ultima eiectione dicunt et alii. Mensas numulariorum. Quia de omnibus partibus ad templum ueniebant, uendebant sacerdotes non habentibus omnia animalia, etiam columbas quas pauperes offerrent, ut uendita postea reciperent oblationes. Sed quia aliqui nichil habebant unde emerent, posuerunt numularios, qui mutuo darent: et quia lex uetat usuram, pro ea uarias species, id est, poma, uuas et huiuscemodi accipiebant; hos eiicit. Sic et mystice quotidie de  Ecclesia eiicit. Et habet unius oriminis reos uendentes et ementes ecclesiastica officia. Et cathedras uendentium. Que magistrorum sunt, id est, sacerdotium eorum destruit qui de impositione manus, per quam Spiritus sanctus datur, pretium accipiunt. Hinc est, quod heresis Simonis damnatur. Ad litteram autem absurdum est dicere institores columbarum in cathedris sedere.

uERS. 13.---Latronum. Latro est qui lucra sectatur, qui et non dantes corporaliter persequitur, et dantes necat spiritualiter, et dum lesionem proximi cogitat, quasi latro sedet in spelunca.

uERS. 14.---Et accesserunt. Mystice. Simplices peccatores ad se per penitentiam accedentes, prius cecos  in cognitione et claudos in operatione illuminando, et in uitam rectitudinis dirigendo quotidie sanat.

uERS. 15.---Mirabilia que, etc. Ut flagello unius et uilis tot eiici, mensas subuerti, quo nichil mirabilius egit. Igneum et sidereum aliquid radiat ex eius oculis, lucet in facie maiestas deitatis.

uERS. 16.---Dixit eis. Non patet calumnie, non, ait, bene faciunt uel male, uel etati parcite, sed temperat, et se tacente uerba puerorum testimonio Scripture confirmat. Infantium et lac. Testes miraculorum. Christi infantes dicuntur, non etate, sed simplicitate. Lactentes quasi lacte, id est, miraculorum suauitate delectati, que dicuntur lac, panis uero doctrina perfecta.

uERS. 17.---Abiit foras. Quia pauper, nullique  adulatus, nullum in tanta urbe inuenit hospitem, sed apud Lazarum receptus est.

uERS. 19.---Fici arborem. Sicut multa dixit in parabolis, ita et fecit. Cur enim in ficu fructum quereret, cuius tempus nondum esse quilibet sciret, et ob id eterne sterilitati damnaret, nisi quia plebem quam docebat uerbo terruit hic facto; ne quis habens folia, id est uerba iustitie sine fructu operum, mereatur excidi. Folia. Traditiones Phariseorum sine fructu ueritatis, unde alius euangelista: nondum erat tempus saluationis Isrel, eo quod populus gentium nondum subintrasset, uel quia preteriit tempus fidei, cum spretus ad gentes transiit. Nunquam ex te fructus. Non facit iniuriam creator  possidenti, si creatura sua ad arbitrium suum utitur, et ad utilitatem aliorum.

uERS. 20.---Et uidentes. Passurus Dominus et scandalum crucis portaturus, discipulorum animos debuit signi anticipatione signare, unde et mirabantur, quod ficus aruit: potuit eadem uirtute inimicos siccare nisi per patientiam eorum exspectasset salutem.

uERS. 21.---Fidem. Perfectam fidem habet, qui per dilectionem operatur: hic potest montes transferre. Alii de peccato ueniam obtinent si ipsi aliis dimittunt.

uERS. 22.---Accipietis. Et si differatur ad tempus opportunum, et si non his quibus petitur tamen qui digne petunt.

 uERS. 24.---Interrogabo, etc. Poterat aperte confutare eos: sed ideo interrogat, ut suo uel silentio uel sententia damnentur, et in qua potestate hoc facit cognoscant per se, secundum illud: Deus conteret dentes eorum in ore ipsorum.

uERS. 27.---Nec ego dico uobis. Duabus de causis occultatur ueritas, uel quia non sunt capaces auditores, unde: Habeo multa uobis dicere, sed non potestis portare modo; uel quia sunt contemptores, unde Nolite sanctum dare canibus.

uERS. 28.---Homo quidam habebat duos filios, et accedens, etc. Facta sacerdotibus cauta responsione, statim infert parabolam, que et illos impietatis arguat, et ad gentes regnum Dei transferendum doceat.

 uERS. 31.---Dicunt ei. In quibusdam codicibus habetur, pro primus, nouissimus. Intelligunt enim ueritatem, sed tergiuersando nolunt dicere quod sentiunt, ut de baptismo Ioannis.

uERS. 32.---Ioannes in uia iustitie. Ioannem Iudei contemnentes, nec uiam iustitie comprehenderunt, nec de operibus malis penitentiam egerunt. uos autem.  Quia aperte nolebant respondere sapientie, in parabolis capiuntur.

uERS. 33.---uineam. De qua Isaias . uinea Domini saba, etc. Fodit in ea torcular. In fossione timor notatur, quia precepta illa legalia non amore sed timore seruabant.

uERS. 34.---Tempus fructuum appropinquasset,  etc. Bene tempus fructuum, non fructus: quia nullus fuit in illo contumaci populo.

uERS. 37.---Nouissime, etc. uide patrisfamilias patientiam qui exspectat ad penitentiam. uerebuntur. Quasi faciam quod meum est, ipsi uideant quod suum est.

uERS. 38.---Hic est heres. Patet principes sacerdotum non per ignorantiam, sed per inuidiam occidisse Iesum, cum scirent eum esse, cui dicitur: Postula a me, et dabo tibi gentes hereditatem tuam ; unde et consulentes sibi aiebant: Si dimittimus eum sic , etc. Habebimus hereditatem. Hereditas Christi quam resurgens possedit, Ecclesia est, quam moliebantur preripere Iudei:  dum fide eius exstincta iustitiam que ex lege est, gentibus persuadere conabantur.

uERS. 39.---Eiecerunt extra uineam. Marcus mutat hunc ordinem, dicens: Occiderunt et eiecerunt extra uineam , quasi uile cadauer. In quo notat pertinaciam, quia occiso Domino et resuscitato, a suis finibus eum excluserunt, et gentibus miserunt.

uERS. 42.---Aedificantes. Qui de subdita plebe quasi Deo domum struere uidebantur.

Et qui ceciderit, etc. Qui credit, et tamen peccat: cadit super illum lapis et non conteritur: sed constringitur, quia per patientiam ad salutem reseruatur, sed cui lapis irruit, id est, qui negat, penitus conteritur, ut nec testa remaneat; uel cadit super  eum qui modo contemnit et iniuriis afficit, necdum penitus interiit, sed quassatur ut non ambulet rectus. Cadit super illum lapis, quando ueniens in iudicio opprimit, cum dicit: Ite in ignem eternum.



CAPUT XXII.

uERS. 2.---Simile factum. Iterum arguit per parabolas: non tacet quia exasperati sunt, sed peiorem iram Dei per aliam parabolam dicit eis esse uenturam. Nuptias. Nuptiarum thalamus est uirginis uterus. De inuitatis ad nuptias solus Mattheus narrat. Aliud simile ex parte Lucas dicit de cena, id est, eterno conuiuio, de quo nemo ingressus repellitur, sicut de presenti Ecclesia.

 uERS. 4.---Tauri. Quia prius prophete, et post apostoli ab infidelibus passi sunt: qui uobis modo sunt in exemplum quid sit uobis credendum. uenite, fide, ceteris concordando. Tauri sunt patres ueteris Testamenti, quibus indulta est licentia inimicos quasi cornu feriendi. Altilia ab alendo, id est pinguia interna caritate precones Noui Testamenti, contemplationis penna superna petentes. Occisa, uel ab eo quod fuerant, uel per mortem carnis iam in requie positi.

uERS. 5.---Alius in uillam. In uillam ire est terreno labori immoderate incumbere. Negotiari uero, terrenis lucris inhiare.

uERS. 7.---Rex autem. Supra homo dum inuitabat et opera clementie agebat, nunc in ultione rex tan  tum. Et missis, etc. Missis exercitibus, id est, angelis per quos iudicium exercebit, persequentes perdit: et ciuitatem, id est, carnem in qua habitauerunt cum anima in gehenna cremabit.

uERS. 8.---Nuptie quidem parate. Omne sacramentum incarnationis peractum est, natiuitas et passio.

Ad exitus, etc. Actiones sunt uie: exitus, defectus actionum: quia plerumque facile conuertuntur quos in terrenis actibus prospera nulla comitantur.

uERS. 11.---Ut uideret discumbentes. Id est, uideri faciat iudicandorum merita, et discernat. Non restitum ueste nuptiali. Confutatis autem Phariseis  supponit non omnes qui sunt in Ecclesia, esse dignos regno, ne torpeant sui.

uERS. 12.---Amice quomodo huc intrasti non habens uestem nuptialem? Amicus, quia ad nuptias inuitatus. Quomodo, impudentie arguit.

uERS. 13.---Ligatis manibus et pedibus. Ligantur pena qui hic a malo noluerunt ligari, id est, cohiberi. Manus que non extense ad eleemosynam. Pedes tardi ad bonum. Ibi singula membra penis subiicientur, que hic singulis uitiis seruierunt. Exteriores, etc. Quia hic interiores habent tenebras cordis.

uERS. 14.---Multi autem sunt uocati, pauci uero electi. Repulso uno, in quo omne corpus malorum exprimitur, generalis sententia infertur. Multi autem  sunt uocati. Quasi dicat: Et si de uno dixi, de multis est intelligendum.

uERS. 16.---Cum Herodianis dicentes. Tanquam ignotis, ut facilius deciperent, quia timebant turbas. Quod per se non audent, presidis manibus attentant. Cum Herodianis. Id est, militibus Herodis. Sub Cesare Augusto quando descriptio facta est, Iudea facta est tributaria. His tributis prepositus est Herodes Antipatris filius alienigena et proselytus, rex Iudeis ab Augusto constitutus. Erat ergo seditio in populo, aliis dicentibus debere dari tributa, pro securitate et quiete, cum Romani pro omnibus militent. Phariseis contra nitentibus, non debere populum Dei qui decimas soluit, et cetera que lex dicit, humanis legibus subiacere. Mittunt igitur Pharisei  si possent decipere.

Non est tibi cura, etc. Illuc prouocant, ut Deum magis timeat quam Cesarem: et ideo non debere solui tributa dicat, ut Herodiani quasi auctorem seditionis teneant.

uERS. 18.---Hypocrite. Quia aliud sunt, et aliud simulant.

uERS. 21.---Reddite ergo. uel sicut Cesar exigit impressionem sue imaginis, sic et Deus animam lumine sui uultus signatam.

uERS. 23.---Sadducei, etc. Due erant hereses in Iudeis. Phariseorum qui preferebant iustitiam traditionum et obseruationum: et Sadduceorum, qui et ipsi uindicabant sibi, quod nondum erant, id est  iusti. Sadducei namque iusti interpretantur, qui resurrectionem corporum non credunt, et animas interire putant cum corpore, turpitudinem fabule fingunt, que deliramenti eos arguat qui resurrectionem asserunt. Potest autem fieri ut in gente eorum hoc aliquando acciderit.

uERS. 29.---Erratis. Ideo quia nescitis Scripturas, Unde sequitur, ut nesciant uirtutem Dei.

uERS. 30.---In resurrectione. Resurgent quidem corpora, que possent nubere et nubi: quod de his dicitur, qui habent membra genitalia: sed alia ratione non nubent.

uERS. 31.---Non legistis. In Moyse quem recipitis, alioquin posset apertiora de resurrectione testimonia  prophetarum dare: sed prophetas Sadducei non recipiunt.

uERS. 32.---Deus Abraham, etc. Qui iam mortui erant, quando hec dicebat, ergo per hoc animas probat permanere post mortem: non enim diceretur Deus non exsistentium. Et sic introducitur et corporum resurrectio, que cum animabus bona uel mala gesserunt: Deus Abraham, Deus Isaac et Deus Iacob. Per hoc probat eternitatem animarum, et statim infert: Non est Deus mortuorum, etc., ut cum probauerit animas permanere post mortem, consequenter introduceretur etiam corporum resurrectio, que cum animabus bona uel mala gesserunt.

uERS. 34.---Silentium. Nota uenena inuidie superari posse, sed difficile conquiescere. Conuenerunt.  Ut multitudine uincerent quem non poterant ratione. In tentando conueniunt qui in doctrina contrarii sunt. Iam confutati erant in ostensione denarii, iam uiderant etiam Sadduceos obmutescere, sed tamen maleuolentia et liuor nutrit impudentiam.

uERS. 35.---Tentans eum. Marcus ait, quod ei sapienter respondenti Dominus dixerit: Non longe es a regno Dei. Potuit enim fieri, ut qui tentans uenit, responso Dominico conuersus sit. uel tentatio non est mala quasi uolentis decipere, sed causa uolentis amplius experiri ignotum.

uERS. 37.---Diliges Dominum Deum tuum. Fictam conscientiam interrogantis Dominus primo responso percutit. Deus tuus unus est. Non assumes nomen Dei tui in uanum. Obserua diem sabbati. Hec tria ad dilectionem  Dei pertinent: Cuius cogites unitatem, ueritatem, uoluntatem. Ex toto corde. Integritas fidei exprimitur. In tota anima, perfecta obedientia, exigitur. In tota mente, perseuerantia ostenditur.

uERS. 42.---De Christo. Siue uenit, siue futurum creditis, quem purum hominem asseritis.

uERS. 44.---Dixit. Istud dicere est equalem sibi filium generare. Domino. Non secundum quod de eo natus, sed quod de patre semper fuit.

uERS. 45.---Quomodo. Repugnantia sunt hec secundum uestrum intellectum.

uERS. 46.---Et nemo poterat, etc. Nota uenena inuidie superari posse, sed difficile conquiescere.



CAPUT XXIII.

 uERS. 1.---Tunc locutus est. Illis confutatis qui dolosi sunt, instruit eos qui idonei sunt, nichilominus hortans eos subiici illis propter sacerdotium et nominis dignitatem: non opera, sed doctrinam considerantes.

uERS. 4.---Onera grauia. Legis mandata permistis suis traditionibus, secundum ea suadentes uiuere: et non uenire ad facilem et delectabilem gratiam Christi; unde supra: uenite ad me qui laboratis et onerati estis.

uERS. 5.---Omnia uero. Dixit tales doctores audiendos esse, non imitandos: nunc ostendit causam propter quam non possunt credere Christo, id est quia omnia faciunt ut uideantur ab hominibus. Non  potest enim Christo celestia predicanti credere, qui gloriam terrenam cupit.

uERS. 8.---uos autem. Duplici ratione ab his attendere iubet, ne eorum simulatione seducamur, uel ne emulatione inflammemur.

uERS. 9.---Unus est. Qui illuminat hominem, quod non alius homo, sed tantum exercet, docendo non intellectum prestat. Pater uester. Deus dicitur Pater et Magister natura, homo indulgentia. Pater, ut honor etati deferatur, non ut auctor uite habeatur. Magister, ex consortio ueri magistri tanquam eius nuntius: et pro reuerentia eius a quo mittitur, honoratur.

uERS. 13.---Clauditis. uel malo exemplo, uel mysteria Scripturarum tollendo. Exemplo enim et  doctrina eorum qui magistri sunt, alii quidem Christum non recipiunt.

uERS. 15.---Circumitis. In toto orbe Euangelio detrahitis: et si quis uobis adheret, duple pene filius est: quia neque remissionem peccatorum accipit, et in eorum societatem incidit qui Christum sunt persecuti. Quisquis eius Filius dicitur cuius opera agit. proselytum. Proselyti sunt de gentibus in Synagogam recepti, quorum raritas per unum significatur, quia uix aliquis post Christum.

uERS. 16.---Quicunque. Pharisei qui omnia fecerunt propter lucrum dicebant esse etiam sanctiora oblata quam templum uel altare: ut homines promptiores essent ad offerenda dona, quam ad preces fundendas in templo uel iustitias faciendas. In quo  non Dei timorem, sed suam cupiditatem attendebant. Ideo arguit eos Dominus stultitie et fraudulentie.

uERS. 22.---In celo. Per creaturam: ubi non putatis periurium esse, iurat in celo, id est, per subiectam creaturam iurat, et per diuinitatem presidentem creature.

uERS. 23.---ue uobis. Et hic arguit eos auaritie: quia nichil pretermittunt de his que ad commodum suum sunt. Qui decimatis. Quia Deus preceperat omnium rerum decimas offerri propter alimoniam sacerdotum. Nota quod per eleemosynam aliqua impunitas non emitur in iniquitate manentibus.

 Hec oportuit. Ne eleemosynas fructum terre uideretur respuere, hec addidit.

uERS. 24.---Duces ceci. Opinione religionis in minimis que lucrum habent diligentiam ostenditis: sed magna precepta de iudicio, fide et misericordia deuoratis et negligitis. Excolantes. Mystice. Culicis nomine seditiosus homicida Barabbas signatur: quia hoc animal strependo inquietat et sanguine delectatur. Cameli nomine propter humilitatem ad subeunda onera, Dominus intelligitur. Colunt ergo Iudei culicem, in est, minima obseruant, quia Barabbam qui non soluerat sabbatum, dimiserunt, et camelum glutiunt, id est, maiora contemnunt: quia Christum spiritualiter sabbatum insinuantem per iudicium et  misericordiam et fidem  occiderunt.

uERS. 25.---ue uobis. Diuersis similitudinibus simulationis et mendacii arguit phariseos qui aliud hominibus ostendunt, aliud domi agunt. Qui mundatis. Frustra sanctitatem exterius pretenditis, sicut si quis calicem mundet exterius, intus autem relinquat sordes: cum eius usus sit interior. Lucas ita. Stulte, qui fecit quod deforis est etiam id quod intus est, fecit , id est, qui utramque naturam hominis fecit, utramque mundari uoluit. Nemo igitur putet fornicationem et huiusmodi corporalia uitia solummodo grauia esse, et auaritiam, et superbiam, et iram, et cetera spiritualia leuia esse.

uERS. 26.---Calicis. Per similitudinem, non quod  in calice et paropside sit eorum superstitio.

uERS. 29.---Qui edificatis. Extruitis memoriam occisorum propter fauorem uulgi, ut iusti uideamini, arguitis etiam facinora patrum uestrorum.

uERS. 31.---Itaque. Quia scelera patrum detestamini pro specie quidem sanctitatis; dum Christum persequendo et apostolos eadem facitis, facto probatis uos esse filios non solum carne, sed imitatione iniqua: et patet eos scientes peccare. Id est contra uos loquimini dum patres damnatis: similiter enim facitis.

uERS. 32.---Et uos. Probato quod filii sunt homicidarum, ponit id ad quod tendebat: Et uos implete, quod illis defuit implete, illi prophetas, uos Dominum prophetarum occidite. Non iubet, sed quod  facturi sunt ostendit.

uERS. 33.---Quomodo fugietis.  Sepulcra sanctorum edificando, an potius corda a malitia mundando. Liberabunt uos sancti, quorum sepulcra ornatis? Non certe. Sancti non sunt amici inimicis Dei: frustra sanctos honorant, qui sanctitatem spernunt.

uERS. 34.---Sapientes. Qui sciunt quem proferant sermonem. Scribas. In lege peritos.

uERS. 35.---Ut ueniat super uos. Non hos tantum presentes dicit, sed omnem generationem malorum precedentem et futuram: quia omnes una ciuitas sunt, unum corpus diaboli. Abel iusti. Iustitia Abel approbata est per munerum acceptionem. Usque ad sanguinem. Cur usque adhuc, cum multi post hunc  occisi ante natalem Christi, et Christo nato mox pueri ab hac generatione sunt perempti? Sed quia Abel pastor ouium fuit necatusque in agro: Zacarias sacerdos necatus est in atrio templi: utriusque gradus martyres et laicos et officio altaris mancipatos, sub eorum uoluit intimare uocabulis. Zacarias qui occisus est a rege Ioas inter templum et altare, ut historia Regum narrat, filius fuit Ioiade, et in Euangelio quo utuntur Nazarei, pro filio Barachie legitur filius Ioiade. Sed ut iustitia Ioiade sacerdotis predicetur, ipse Barachias uocatur, id est, benedictus Domini. Iste Zacarias de duodecim prophetis unus erat, sicut pater Ioannis de prophetis unus erat.

 uERS. 36.---Super generationem. Que a primo parricida usque ad ultimum perditionis filium computatur: quasi, similes erunt in pena sicut sunt et in culpa.

uERS. 37.---Ierusalem. Quasi dicat: Rei estis sanguinis, et merito, quia multoties misi ad uos congregandos, et noluistis. Quoties. Ac si dicat: Ego uolui, et tu noluisti, et quotquot congregaui mea uoluntate semper efficaci te nolente feci, quia semper ingrata fuisti. Gallina. Hoc animal magnum affectum habet in filios, ita ut eorum infirmitate affecta infirmetur, et eos alis protegens contra miluum pugnet. Sic Dei sapientia per carnem infirmata, protegit nos et defendit a diabolo.

uERS. 38.---Relinquetur. Ciuitas auxilio Dei nudata  sue ditioni relinquetur, que bene derelicta est, cum a Deo derelinquitur.

uERS. 39.---Benedictus qui uenit. Hoc turbe dixerunt Domino uenienti Ierusalem. Quod autem his transactis hic Dominus dicit, cogit mystice intelligi de aduentu caritatis sue, ubi confitebuntur Filium quem crucifixerunt.



CAPUT XXIu.

uERS. 2.---Non relinquetur hic lapis super lapidem. Mystice. Recedente Domino de templo omnia legis edificia et compositio mandatorum ista destructa est, ut nichil possit a Iudeis impleri. Diuinitus autem prouisum est, ut crescente Euangelii gratia templum illud cum suis ceremoniis tolleretur, ne  quis infirmus in fide illis stantibus Iudaismi occasionem haberet. Idem qui comminatus est uerbo, ostendit signo, dum egreditur ab illis facta comminatione.

uERS. 3.---Sedente autem. Ubi Marcus ait, contra templum. Sedet contra templum cum de ruina eius et excidio gentis disputat ut et corporis situs uerbis suis congruat. Mystice. Sedet in monte Oliueti, id est in Ecclesia quietus manens superborum detestatur arrogantiam. Dic nobis. Quia dixit omnia destruenda, tempus et signa destructionis querunt. Tria querunt: quo tempore destruenda Ierusalem sit? quo uenturus Christus? quo consummatio seculi uentura sit?

uERS. 4.---uidete. Cum hec fient, ne putemus  instare diem Domini, cuius signum perspicue ponitur in sequentibus. Premunit ne turbentur uel deficiant per deceptionem, ut per Simonem Magum, uel per tribulationem et persecutionem, ut per Neronem. Nota hec uenientia ante excidium Ierusalem similia sunt et eadem fere cum his que fient in consummatione seculi, et loquitur ita de uno quasi de alio.

uERS. 5.---multi. Imminente Ierusalem excidio multi fuerunt principes qui se dicerent esse Christos, et tempus libertatis prope esse. Multi in Ecclesia temporibus apostolorum, qui preter alia falsa dicerent instare diem Domini.

uERS. 6.---Audituri. Hec in Iudea a passione Domini  abundauerunt: quibus ne territi apostoli Ierusalem et Iudeam deserant admonentur, quia non statim finis, sed post quadraginta duos annos.

uERS. 8.---Hec autem. Hec autem omnia sunt initia, non consummatio quasi preconia Antichristi, uel excidii urbis. Hec partim ad euersionem Iudeorum, partim ad diem iudicii pertinent, quia ita apostoli interrogauerunt de utroque.

uERS. 9.---Tunc tradent. Quo merito hec Iudeis eueniant subdit, qui post occisionem Christi, nominis et fidei eius precones persecuti sunt.

uERS. 11.---Et multi pseudoprophete. Quidam hoc ad euersionem Iudeorum referunt. Sed tunc inter eos, quia nullus erat fidelis, ad quem fieret exhortatio; melius hoc accipitur de hereticis, quorum  primus Simon Magus fuit. Extremus maior omnibus, Antichristus est. Diligenter intuendum est, quod signorum ad excidium urbis, quod ad diem Domini referatur. Respondit enim Dominus, que ex illo tempore erant secutura siue de excidio Ierusalem siue de aduentu suo.

uERS. 14.---Et predicabitur. Quia nouerat Dominus corda discipulorum de excidio et perditione sue gentis contristanda, hec solatio releuat ut scirent multo plures socios gaudii eterni de toto orbe colligendos. Adhuc tenete hoc signum, quod non instet dies Domini uel desolatio Ierusalem antequam apostoli toto orbe dispersi sint, preter duos Iacobos, qui primitus in Iudea interfecti sunt. Dispersi, inquam, ut si dolerent de perditione sue gentis, solatium  habeant plures socios de omni gente collectos.

uERS. 15.---Abominationem, etc. uel si de excidio urbis, abominatio, id est idolum. Pilatus enim posuit imaginem Cesaris in templo desolato. uel hoc dicitur de statua Adriani equestri, que in ipso sanctorum loco longo tempore stetit.

uERS. 16.---Tunc qui in Iudea. Hec ad litteram facta sunt, cum, appropinquante exterminio Iudeorum, oraculo moniti omnes Christiani fugerunt in regnum Agrippe qui parebat Romanis.

uERS. 22.---Et nisi. Que ergo spes electis, nisi gratia Dei, que dat patientiam piis, ut citius demat potentiam impiis? Quanto enim erit hec tribulatio grauior, tanto erit breuitate moderatior. uel dierum  nomine, ipsa mala significantur. Breuiati fuissent. Non mensura, sed numero, ne mora temporum fides concutiatur credentium. Erunt enim hec mala tribus annis, et dimidio tantum. Ecce hic Christus. Habet unaqueque heresis, uel certas mundi partes, unde dicitur: Ecce hic et ecce illic. uel in occultis aut in obscuris conuenticulis curiositatem hominum decipit, unde dicitur: Ecce in cubilibus, ecce in deserto. Multi erunt qui non credent Christum esse communem salutem omnium, sed quorumdam, unde dicitur: hic aut illic.

uERS. 24.---Si fieri posset. Id est, si aliquo modo fieri posset, ut Dei prefinitio mutaretur, et ideo non de ueris intelligi potest electis. Electi. Non quod diuina  electio frustretur, sed qui iudicio humano uidentur electi.

uERS. 26.---Ecce in deserto. Multi etiam credunt non uenire in publicum, sed in deserto. Multi credunt Christum dedisse secretiora precepta fidei aliis, non omnibus, unde dicitur, in penetralibus. Nolite credere, quod Christus in deserto uel in penetralibus, sed quod fides eius ab Oriente in Occidentem in catholicis fulget clara et manifesta. Ne ergo credatur schismaticis. Nomine Orientis et Occidentis totum orbem designat.

uERS. 31.---A summis celorum. Ne quis putaret a quatuor plagis terre, et non a cunctis finibus eius, simul et mediterraneis regionibus electos esse congregandos, subditur: A summo terre usque ad  summum celi, id est, ab extremis terre finibus per directum usque ad ultimos terminos eius: ubi longe aspicientibus circulus celi terre uidetur insidere.

uERS. 32.---Ab arbore. Mystice. A populo Isrel, in quo cecitas ex parte contigit: et fuit ficus damnata. Sed cum de arido ligno ramus fidei et caritatis in eo uiruerit, et folia, id est, uerba predicationis exorta fuerint, prope est estas, que exspectatur, id est, eterna serenitas et renascentium desiderata nouitas. Cum enim tandem ablata perfidia Isrel omnis saluus fiet, prope esse diem iudicii non dubitandum est.

uERS. 35.---Celum et terra. Innouabuntur, deposita priori forma, permanente autem substantia,  unde dicitur: Terra in eternum stabit.

uERS. 36.---De die. Ne forte auditis signis, quererent etiam illius diei certum terminum, ait: De die nouissima, post quot annos uel dies uentura sit, nolite esse solliciti, nulli diffinitum est, quod uel in die uel in nocte iudicium futurum sit, sed pro manifestatione dicitur dies, uel pro occultatione nox. Nemo scit, etc. In quibusdam codicibus additur, neque Filius. Qui quidem omnia scit cum Patre, sed non facit homines scire, sicut Apostolus ait: In eo esse absconditos thesauros sapientie et scientie . Non facit scire, quia inutiliter sciretur. Sed semper simus incerti de aduentu iudicis, ut sic quotidie uiuamus quasi in alia die iudicandi simus. Neque electi angeli quemquam scire fecerunt. uel  nulli sanctorum angelorum concessit Deus notitiam diei huius, neque filio adoptiuo, id est, neque ulli sanctorum hominum.

uERS. 37.---Sicut autem. Subitum aduentus sui diem plurimis affirmat exemplis: nam et fulguri cito omnia transuolanti comparauit et diebus Ne, uel Loth secundum alium euangelistam equiparat.

uERS. 38.---Comedentes et bibentes, nubentes, etc. Non alimenta et nuptie, sed immoderatus licitorum usus arguitur. Post bella, fames, terremotus, etc., tunc breuis sequetur pax, ut fidelis probetur, an transactis malis speret iudicem uenturum, unde dicitur: Cum enim dixerint pax et securitas, tunc repentinus eis superueniet interitus .

 uERS. 40.---Tunc, etc. Lucas, in illa nocte, id est, in illa tribulatione qua probantur, in qua alii permanent, alii cadunt. Duo erunt. Due differentie predictorum sunt in Ecclesia, quasi in agro laborantium, eorum qui sincere Christum annuntiant, et eorum qui uerbum Dei adulterant.

uERS. 41.---Due molentes. Due differentie sequentium orbem rerum mobilium, qui feminino genere designantur, quia maiorum consilio reguntur femine a uiris. Duo in lecto. Qui otium eligunt et quietem, que significantur nomine lecti, nec secularibus, nec ecclesiasticis negotiis occupati. Unus assumetur. Qui propter Deum continere studet, ut sine sollicitudine uiuens cogitet que Dei sunt. Qui autem humana laude uel aliqua uitiorum corruptione monasticam  uitam elegerit, relinquetur a Deo. Non sunt alia genera hominum, quam hec tria in Ecclesia. Unde Ezechiel tres uiros liberatos uidit, Ne, Daniel et Iob, id est rectores ut Ne, continentes ut Daniel, coniugatos ut Iob. Et secundum hec tria genera hominum, tres supponit parabolas. In prima agit de laborantibus in agro, quod est ubi dicit: uigilate ergo. In secunda agit de exsistentibus in lecto, quod est ubi dicit: Simile est regnum celorum decem uirginibus. In tertia agit de molentibus in mola, quod est ubi dicit: Sicut enim homo peregre proficiscens, etc.

uERS. 42.---uigilate ergo.  Non dixit quia nescimus, sed quia nescitis, ut ostendat se diem iudicii non ignorare.

 uERS. 43.---Si sciret, etc. Nesciente patrefamilias fur domum perfodit, quia dum a sui custodia spiritus dormit, improuisa mors carnis habitaculum irrumpit, et ad supplicium trahit. Furi autem resisteret si uigilaret, quia aduentum iudicis occulte uenientem precauens occurreret penitendo.

uERS. 45.---Quis putas est fidelis seruus. Tribus similitudinibus, fulguris, furis, et submersionis Pentapolis, terrorem iudicii introduxit communiter ad omnes, ut uigilarent et parati essent. Nunc specialiter ad prelatos loquitur qui humiles, prudentes, non appetentes bonum propter lucrum temporale, sed uerbo et exemplo et opere debent pascere oues. Quis putas, quasi dicat: Admonendi estis. Nam quam rarus est Domino propter Dominum seruiens, oues  Christi non ad lucrum, sed amore Christi pascens. Prudens. In futuro sibi prouidens. Quem constituit. Quam rarus qui sit uocatus a Deo tanquam Aaron et non magis se ingesserit, et qui non magis se pascat quam oues.

uERS. 46.---Beatus ille. Aeterna autem beatitudine glorificandus est qui Domino ueniente ad iudicium repertus fuerit fideliter annonam uerbi ministrans et in cura gregis uigilans. Rarus inuenitur fidelis uel prudens, sed qui talis inuenitur beatus est.

uERS. 47.---Super. Id est, super omnia celestis regni gaudia, ceteros, id est, bonos auditores faciet discumbere, et transiens ministrabit eis.

uERS. 49.---Percutere conseruos. Iniuriis afficere  uel infirmorum conscientias prauo uerbo uel exemplo uitiare. Unde Lucas ait seruos uel ancillas , quorum quanta infirmior est etas uel sexus, tanto facilior est ruina.

uERS. 51.---Cum hypocritis, etc. Cum illis scilicet qui erant in agro et qui molebant, et nichilominus derelicti sunt. Qui dicuntur hypocrite, et in agro, et in mola, id est, qui bona uidebantur facere, sed exitus diuerse uoluntatis apparuit. Fletus Per similitudinem membrorum magnitudo ostenditur tormentorum.



CAPUT XXu.

uERS. 1.---Decem uirginibus. uirgines sunt omnes qui se a luxu seculi continent. Et sponse. Omnes simul sunt sponsa que modo desponsata est uirgo a corruptione seculi. Nubet, cum mortalis immortali  coniungetur.

uERS. 2.---Quinque. Quia quinquepertita est continentia in carnalibus illecebris, uidelicet ut in quinque sensibus contineant se a uoluptatibus.

uERS. 5.---Moram autem faciente sponso. Quia non est parum temporis inter priorem et secundum aduentum Christi. Dormitauerunt omnes et dormierunt. Quia postea suscitandi.

uERS. 6.---Media autem nocte clamor factus est. Id est, nullo sciente uel sperante. Unde Dies Domini sicut fur in nocte ueniet .

uERS. 8.---Date nobis de oleo, etc. Quorum facta aliena fulciuntur, laude eadem subtracta deficiunt, et de consuetudine id semper inquirunt, unde gaudere animus solet. Itaque hominum qui corda non  uident, testimonium uolunt habere apud Deum, qui cordis inspector est.

Exstinguuntur. Id est, aduentu iudicis intus obscurantur, et a Deo non habent mercedem, quia receperunt laudem.

uERS. 9.---Ne forte. Quia quisque pro se rationem reddet, nec alieno testimonio iuuatur quis apud Deum, cui secreta patent, et uix sibi quisque sufficit ut ei perhibeat testimonium conscientia sua. Ne forte unusquisque pro suis operibus mercedem suscipiet, nec possunt in die iudicii aliorum uirtutes, aliorum uitia subleuare. Ad uendentes. uendentes sunt adulatores, quia dant laudem et accipiunt aliquam mercedem.

uERS. 10.---Dum autem. Inclinantibus se illis in  ea que foris sunt, et solita gaudia requirentibus, cum interna non nouerunt, uenit ille qui iudicat. Clausa est. Post iudicium magna est eius seueritas, cuius est ante ineffabilis misericordia.

uERS. 11.---Nouissime uero. Per ueram penitentiam, per infructuosas lacrymas pulsant foris relicte. Non dicitur quod emerunt oleum: quia nullo iam remanente gaudio de alienis laudibus, in angustiis redeunt ad implorationem Dei.

uERS. 13.---uigilate. uidelicet ut testimonium bone conscientie nobis preparemus, ne cum fatuis uirginibus foris remaneamus. Nescitis diem neque horam. Non solum diem iudicii, sed diem mortis cuiusque, uel horam in qua qui paratus inuenitur,  et tunc paratus inuenietur. Et quia paratos nos inuenire desiderat, subiicit aliam de eadem re parabolam.

uERS. 14.---Peregre proficiscens uocauit seruos suos, etc. Locus carnis terra est, ergo Christi carnem nostram ad peregrina duxit, quando celum ascendit.

uERS. 15.---Et profectus est statim. Non locum mutans, sed liberam eis potestatem operandi permittens.

uERS. 16.---Operatus est in eis. A uisibilibus se custodiendo, alios pro posse exhortando, ut de uisibilibus ad inuisibilia transeant. uel utrique sexui predicando, et de bonis moribus informando geminauit accepta talenta.

 uERS. 19.---Posuit autem. Cepit singulorum actus discutere accusante conscientia unumquemque uel excusante.

uERS. 20.---Ecce alia quinque. Quotquot ab errore conuertit, tot Domino obtulit, testimonium sibi dante conscientia, quod per gratiam sibi datam non tantum sibi profuit, sed etiam quos potuit lucrifecit.

uERS. 21.---Super pauca. Pauca sunt bona presentis uite quamuis multa uideantur, quia non sine alicuius molestie admistione sunt. Multa autem bona eterna, que sunt sine omni corruptionis molestia. Intra in gaudium Domini tui. Admistus choris angelorum: sic intus letare de munere, ut iam non sit quod exterius doleas de corruptione.

 uERS. 22.---Qui duo talenta acceperat. Iste uiribus suis quidquid in lege Dei didicerat, in Euangelio duplicauit. Siue conscientiam et opera presentis uite future beatitudinis typos intellexit.

uERS. 24.---Durus es. Quia ardua est uia que ducit ad uitam, et quia quanto gradus altior, tanto casus grauior.

uERS. 25.---Et timens abii, etc. Et timens aggredi altioris uite gradum, ne alterius salutem querens ipse periclitarer. Abscondi talentum tuum. Non predicaui quod te donante intellexi.

uERS. 26.---Sciebas quia, etc. Quare ista cogitatio non incussit tibi timorem ut scires me mea diligentius quesiturum? Quod dixit pro excusatione uertitur in culpam.

 uERS. 27.---Nummulariis. uel ceteris doctoribus, ut apostolis et episcopis. uel, cunctis credentibus qui possunt pecuniam duplicare.

uERS. 28.---Et date ei, etc. Hoc in Ecclesia fieri plerumque uidemus, quia plerique dum bene ministrant exteriora que accipiunt per adiunctam gratiam ad intellectum quoque mysticum perducuntur.

uERS. 29.---Omni enim, etc. Multi enim natura licet sapientes et acuti, si sint desides, perdunt bonum nature, et premium quod erat eis promissum, uidetur transire ad alios qui quod habent minus, per naturam acquirunt per industriam. uel qui habet fidem et bonam uoluntatem, etiam si minus habet in opere dabitur ei a bono iudice. Sed qui in fide non  habet etiam uirtutes quas naturaliter habet, perdit sine qua non sunt uirtutes. uel qui habet amorem uerbi, datur ei sensus intelligendi. Qui uero non habet, etiam si naturali studio callet, deficit. uel qui non habet caritatem, amittit omne bonum quod habet. Nota quod hoc quod cuique datur in rebus mundanis uel spiritualibus, pro talento imputatur de quo est rationem redditurus.

uERS. 31.---Cum autem. Tradendus in proximo cruci premisit gloriam triumphantis, ut secutura scandala hac promissione compensaret. Post parabolas de fine mundi nunc exsequitur Dominus modum futuri iudicii.

uERS. 32.---Oues ab, etc. Duo ordines erunt in iudicio electorum scilicet et reproborum: sed electorum  alii iudicabunt, quibus dicitur: Sedebitis et uos super sedes duodecim iudicantes tribus Isrel. Alii iudicabuntur quibus dicitur: Esuriui et dedistis mihi manducare. Item reproborum alii qui extra Ecclesiam sunt, non iudicabuntur: alii qui iudicabuntur, quibus dicitur: Esuriui, et non dedistis mihi manducare, etc.

uERS. 33.---Hedos. Hedus est animal petulcum et olidum, qui pro peccatis offerebatur in lege, et significat peccatores: nec dicit capras que possunt habere fetus.

uERS. 34.---Benedicti Patris. Beneficio Patris mei promoti ad obtinendam gloriam, in qua sine corruptione regnetis, ad quam predestinati estis a constitutione mundi.

 uERS. 37.---Tunc respondebunt. Non diffidentes de uerbis Domini, sed uel stupentes pro magnitudine maiestatis regis; uel quia parum uidetur illis omne bonum quod fecerunt, unde dicitur: Non sunt condigne passiones huius temporis ad futuram gloriam , etc.

uERS. 40.---De his fratribus. Fratres mei et mater sunt qui faciunt uoluntatem Patris mei.

uERS. 42.---Non dedistis, etc. Quid meretur qui aliena rapuit, si eternaliter damnatur quid de suo non dedit?

uERS. 44.---Domine, quando, etc. Excusare se satagunt quasi Deum fallere possint qui homines fallebant. Sed non habent excusationem qui conuerti a malis et agere eleemosynas noluerunt; unde subdit:  Quandiu non fecistis uni, etc.

uERS. 46.---In supplicium eternum. Frustra ergo Origenes spondet liberationem post multos annos malis hominibus et ipsis demonibus. In supplicium eternum.  Qua in re misericordior profecto fuit Origenes qui et ipsum diabolum atque angelos eius post grauiora pro meritis et diuturniora supplicia ex illis cruciatibus eruendos atque sociandos sanctis angelis credidit. Sed illum et propter hoc et propter alia nonnulla, et maxime propter alternantes sine cessatione beatitudines et miserias et statutis seculorum interuallis, ab illis ad istas itus ac reditus interminabiles non immerito reprobauit Ecclesia.



CAPUT XXuI.


uERS. 1.---Et factum est cum consummasset. De consummatione seculi et discretione iudicii: uel ab initio Euangelii usque ad passionem omnia faciendo et predicando compleuerat. Post sermonem quo se uenturum in claritate predixit, passurum se ostendit, ut sacramentum crucis admistum esse glorie eternitatis admoneat.

uERS. 6.---Cum autem. Habito consilio ordo narrationis illuc transit, tunc abiit unus de duodecim, ut factum Iude coniungatur ad consilium sacerdotum. Redit autem ad eum diem, qui erat ante sex dies pasche dicens: Cum autem, etc. Simonis. Permanet pristinum nomen ut uirtus curantis appareat. Per eam domum accipe illam partem populi que credidit  Domino et curata est. Simon, id est obediens.

uERS. 7.---Accessit.  Diligenter obserua, que de duabus super caput. Siquidem peccatrix, super pedes, et ea que dicitur non fuisse peccatrix, super caput. Mulier habens. Maria Magdalena soror Lazari modo iusta et familiaris, que quondam peccatrix uenit et pedes lacrymis lauit, nunc caput et pedes unxit, pedes nunc, ut Ioannes dicit. Unguenti pretiosi. Marcus: nardi spicati, id est, de spicis et foliis confecti, quod pretiosius est. Ioannes nardi pistici, id est, fidelis, non adulterati aliis herbis: Grece, fides Latine. Mystice. Hec deuotio Marie fidem significat Ecclesie, que dum deitatem Christi predicat, caput ungit: dum humanitatem, pedes. De hoc unguento in domo Simonis leprosi in  Bethania dicunt, et Mattheus et Marcus et Ioannes. Lucas uero aliud dicit simile huic factum ante in domo alterius Simonis pharisei non leprosi, neque in Bethania, sed de eadem muliere que tunc accessit peccatrix.

uERS. 8.---Discipuli indignati. Ioannes dicit hec Iudam locutum, et hoc gratia cupiditatis: alii potuerunt uerbis eius consentire, uel etiam idem dicere, sed propter curam pauperum.

uERS. 11.---Me autem, etc. Corporali presentia, alioquin dicit alibi: Ecce ego uobiscum sum omnibus diebus usque ad consummationem seculi.

uERS. 12.---Mittens enim. Officium est sepulture quod uos perditionem esse putatis. Nec mirum, si mihi dat fidei odorem, pro qua mox fusurus sum sanguinem.

 uERS. 15.---Quid uultis. Quasi uile mancipium tradens, ponit in potestate ementium quantum uelint dare.

uERS. 17.---Ubi uis, etc. Non erat eis certa domus: in quo improbatur edificatio superfluorum.

uERS. 18.---Ad quemdam. Eumdem significat, quem Marcus et Lucas dicunt patremfamilias. Qui ergo ait ad quemdam, tanquam ex persona sua  studio breuitatis illum compendio insinuauit. Ad quemdam. Non ad quemlibet, sed ad aliquem certum, quem ex persona sua loquens recte posuisset. Modo autem cum uerba Domini posuit, Ite in ciuitatem: interponit ipse, ad quemdam: non  quia Dominus hoc dixerit, sed ut ipse nobis insinuaret tacito nomine proprio fuisse ibi quemdam ad quem mittebantur.

uERS. 19.---Et fecerunt discipuli sicuti. In alio Euangelio scribitur: Inuenerunt cenaculum grande stratum. Cenaculum, lex spiritualis est, que de angustiis littere egrediens in sublimi loco recipit Saluatorem. Nam qui litteram sequitur in imo pascha facit. Sed qui aque baiulum, id est preconem gratie, in domum Ecclesie sequitur, hic per spiritum litteram transcendens in alto mentis Christo refectionem parat.

uERS. 21.---Quia unus. Qui predixit de passione, predicit de proditore, ut uidens se non latere peniteret facti. Mittit crimen in numero, ut agat conscius  penitentiam, non tamen designat specialiter, ne impudentior fieret.

uERS. 22.---Ceperunt singuli. Quia plus credunt magistro quam sibi: et timentes etiam fragilitatem suam, querunt de peccato cuius non habent conscientiam.

uERS. 23.---Qui intingit. Aliis contristatis et a cibo manum retrahentibus, ea impudentia qua tradidit, manum cum magistro mittit, ut audacia bonam conscientiam mentiretur. Ecce humilitas et patientia, qua proditorem ad mensam admittit. In paropside. Marcus: in catino. Paropsis est uas escarum quadrangulum a paribus absidibus, id est, ab equis lateribus dictum: catinum uas fictile aptum ad immittendum liquorem, et potuit fieri ut mensa fictile uas  et quadrangulum contineret. Pena predicitur, ut quem pudor non uicerat, corrigant denuntiata supplicia.

uERS. 24.---Bonum erat ei. Multo melius esset omnino non esse quam male esse, usitate et simpliciter hoc dicit. Non potest enim ei bene esse qui non est. An diabolo dicit non nasci ad peccatum: an etiam bonum illi erat ut Christo non nasceretur per uocationem, ne esset apostata per proditionem? uel solemus dicere simpliciter, melius esset non esse quam male esse.

Rabbi. Alii dicunt, Domine, iste, rabbi. Quasi minus peccatum habens prodere magistrum quam Dominum, uel blandiendo.

uERS. 25.---Tu dixisti. Nec hic aperte dicitur an  ipse esset: potest enim intelligi, quasi dicat, non ego dixi.

uERS. 26.---Cenantibus autem, etc. Finitis solemnibus gaudiis ueteris pasche que in memoriam liberationis populi Dei de Aegypto agebantur, transit ad nouum quod in sui memoriam Ecclesiam frequentare uolebat. Ut uidelicet pro carne agni ac sanguine, sui corporis et sanguinis sacramentum substitueret, ipsumque esse monstraret, cui iurauit Dominus et non penitebit eum: tu es sacerdos , etc. Accepit.  Postquam typicum pascha fuerat impletum, et agni carnes cum apostolis comederat, assumit panem. Et benedixit ac fregit. Quia hominem assumptum ita morti subdidit, ut ei immortalitatis  potentiam inesse, et ideo cito resurrecturum esse monstraret. Fregit, ut ostendat corporis sui fractionem non sine sua sponte fore. Benedixit prius, quia naturam quam assumpsit cum Patre et Spiritu sancto, gratia diuine uirtutis impleuit. Ideo post cenam corpus suum dedit, quia necesse erat pascha typicum prius consummari, et sic ueteri pasche sacramenta post substitui. Nos uero pro reuerentia tanti sacramenti prius reficimur Dominice passionis sacramentis, quam corporalibus escis.

uERS. 27.---Gratias egit. Ostendit quod quisque facere debet in flagello culpe proprie, cum ipse equanimiter tulit aliene: quia panis corpus confirmat, uinum sanguinem operatur.

uERS. 29.---Non bibam. Non delectabor ceremoniis  huius populi, in quibus sacra paschalis agni precipua sunt. Post passionem non assumam carnem, donec assumam eam nouam que modo mortalis est.

Nouum in regno Patris. Dicens illud nouum, hoc uetus, ostendit corpus: scilicet, de ueteri Adam quod immortalitate immutabitur. uobiscum, per hoc et suis immortalitas promittitur, etsi non eodem tempore. De hoc genimine, quia eadem corpora resurrectura. Erit autem dies mee resurrectionis, cum in regno Dei, id est, immortalitatis gloria sublimatus, de salute eiusdem populi spirituali gratia regenerati, nouo uobiscum gaudio perfundar.

uERS. 30.---Et hymno. Hoc est quod psalmus dicit: Edent pauperes et saturabuntur , etc. uel hymnum secundum Ioannem Patri gratias agens  cantabat, in quo pro se et discipulis et credituris precabatur. Exierunt in montem, etc. Ut per sacramentorum perceptionem et suam intercessionem ad altiora carismata quibus corde perungamur nos conscendere doceat: ubi laboris refectio, doloris solatium.

uERS. 31.---Omnes uos scandalum pati. Predicit illis quid passuri sunt, ut post eum tum non desperent, sed penitentia liberentur.

uERS. 32.---Postquam. Sicut predixit locum passionis, sic predicit locum resurrectionis, ut sicut sunt tristes ex passione, sic letentur glorificati resurrectione uel uisione. Precedam uos, etc. Ut infirmitatem eorum sponsione reditus sui consolaretur.

 uERS. 33.---Etsi omnes. Non est mendacium nec temeritas, sed fides et ardens dilectio, intantum ut imbecillitatem suam et fidem uerborum Dei non contueretur.

uERS. 36.---Et orem. Proxima morte apte orat in ualle pinguedinis, quia per humilitatem et caritatis pinguedinem pro nobis subiit mortem.

uERS. 37.---Cepit contristari. Non timore passionis, qui ad hoc uenerat, sed pro scandalo apostolorum et perditione impiorum.  Cepit contristari, ut ueritatem assumpti hominis probaret. uere contristatus est, sed non passio eius animo dominatur: uerum propassio est, unde ait: Cepit  contristari. Contristatur autem non timore patiendi, qui ad hoc uenerat, sed propter infelicem Iudam et scandalum apostolorum et eiectionem Iudeorum et euersionem Ierusalem.

uERS. 38.---Tristis. Anima est que timet et tristatur. Petrus inferior non timet, dicens: Animam meam ponam pro te: quia ut homo uim mortis ignorat. Christus timet, quia, ut Deus in corpore constitutus, fragilitatem carnis exponit: qui corpus suscepit omnia debuit subire que corporis sunt.

Usque ad mortem.  Non propter mortem, sed donec apostolos sua liberet passione. Non mors, sed tempus mortis in metu est, quia post uirtutem resurrectionis, fides est firmanda credentium.

uERS. 39.---Si possibile est. Hoc non pro timore,  sed pro misericordia, ne Iudei, qui excusationem ignorantie non habent, non occidant; unde ait: iste, id est populi Iudeorum non simpliciter calix: Si possibile est, ut sine interitu Iudeorum credant gentiles, passionem recuso. Sin autem illi excecandi sunt ut gentes intrent, fiat non mea, sed tua uoluntas. Non sicut ego uolo.  Transfigurat in se suos, qui nichil aliud uult quam Pater, ut ibi: Esuriui et dedistis mihi manducare. Et quid me persequeris? Docet autem eos priuatam uoluntatem corrigere et dirigere iuxta diuinam.  Hominem quem ueritate corporis demonstrabat, equabat affectu, ut diceret: Sed non sicut ego uolo, sed sicut tu. Suscepit uoluntatem meam, suscepit tristitiam meam.  Confidenter tristitiam nomino qui crucem predico.

uERS. 41.---Caro autem. Non de se utique hoc dicit, sed de his qui dixerunt se nunquam negaturos.

uERS. 42.---Iterum secundo. Secundo orat, id est, si non potest Niniue saluari aliter, nisi aruerit cucurbita, id est populus Iudeorum, qui prius fuit eius tabernaculum, ut me occidat.

uERS. 44.---Orauit tertio. Tribus uicibus orauit, ut et nos a preteritis peccatis ueniam, et a penitentibus malis tutelam, et a futuris periculis cautelam oremus, et ut omnem orationem ad Patrem et Filium et Spiritum sanctum dirigamus. Item sicut est trina tentatio cupiditatis, ita et timoris. Est enim concupiscentia carnis, concupiscentia oculorum et ambitio seculi. Est et timor mortis, et timor utilitatis,  et timor doloris, contra que omnia docet nos debere muniri oratione. Unde et propter trinam tentationem passionis potest intelligi Dominus ter orasse.

uERS. 47.---Cum gladiis et fustibus. Factum congruit mutate menti. Iam enim uenit cum fustibus qui quandiu cum pace fuit tranquillius se egit.

uERS. 48.---Dedit eis signum. Putabat signa que uiderat non diuinitus, sed magice facta: et quem in monte transformatum audierat, timebat ne tali modo nunc de manibus eorum laberetur: et ideo dabat signum. Quemcunque osculatus. Habebat adhuc aliquid de uerecundia discipuli, cum non eum palam tradidit persecutionibus, sed per signum osculi.

 uERS. 49.---Et osculatus est. Suscepit Dominus osculum non quo simulare nos doceat, sed ne proditionem fugere uideatur, unde: Cum his qui oderunt pacem, eram pacificus .

uERS. 52.---Gladio peribunt. Gladio illo quo igneus uertitur ante paradisum, id est, diuine uindicte, et gladio spiritus, id est, uerbi Dei.

uERS. 53.---An putas quia, etc. Quasi dicat non indigeo auxilio apostolorum duodecim qui possum habere duodecim legiones angelorum, in quibus sunt septuaginta duo millia quibus omnium gentium lingua exprimitur. Innuit autem non esse uerendum, si contra Iesum omnes nationes insurgant, cum multo fortiores ipse habeat exercitus angelorum. Aliter: Hic numerus significat omne genus hominum  cum Romano imperio contra Iudeos certaturum. Hi sunt angeli Dei, qui post resurrectionem anno quadragesimo secundo, cum Tito et uespasiano perdiderunt, homicidas illos, et ciuitatem illorum succenderunt.

uERS. 55.---Existis cum gladiis. Stultum est cum gladiis et fustibus querere eum qui ultro se tradit, et in nocte per proditorem inuestigare quasi latitantem, qui quotidie in templo docebat. Sed in tenebris congregamini, quia potestas uestra in tenebris.

uERS. 57.---Ad Caipham. Conuenit nomen actioni. Caiphas, id est, inuestigator uel sagax ad implendam, scilicet doli sui nequitiam. uel uomens ore, quia impudens ad proferendum mendacium et ad petendum homicidium.

 uERS. 58.---A longe. Merito a longe, qui in proximo fuerat negaturus, significat Ecclesiam imitaturam passionem Christi longe differenter, quia Ecclesia patitur pro se, sed Christus pro Ecclesia.

uERS. 64.---Tu dixisti. Marcus: Ego sum: quod idem est: Et est similis contra Pilatum et Caipham responsio, ut a propria sententia condemnentur. Filium hominis. Me in forma quam iudicatis exaltatum et habentem nomen quod est super omne nomen.

uERS. 65.---Scidit uestimenta. Furor qui fecit de solio surgere, facit et uestem scindere. Magno mysterio: cum uestis Domini nec a militibus scindi potuit. Significat enim sacerdotium eorum pro sceleribus pontificatum esse penitus soluendum: sed soliditas  Ecclesie  usque in finem seculi indirupta manebit. Mos est Iudeorum cum aliquid blasphemie audiunt, scindunt uestimenta.

Quod Paulus et Barnabas fecerunt in Licaonia, cum dicti sunt Iupiter et Apollo.

uERS. 67.---Tunc exspuerunt. Sicut tunc consputus est saliuis infidelium, ita nunc opprobriis exhonoratur falsorum fidelium, et colaphis, id est, blasphemiis eorumdem ceditur.

uERS. 68.---Prophetiza. Dicunt contumeliam ei qui se prophetam haberi uoluit a populis. uelauerunt enim faciem eius secundum Marcum, non ut eorum scelera non uideat, sed ut a seipsis gratiam  cognitionis eius abscondant. Sicut uelum fuit super faciem Moysi, quod usque hodie manet.

uERS. 69.---Una ancilla. Cur prima ancilla prodit cum uiri magis poterant cognoscere, nisi ut iste sexus ostendatur in necem Domini peccasse: et per passionem redemptus. Et ideo, mulier prima rerurrectionis mysterium accepit: et mandata custodiuit, ut ueterem preuaricationis aboleret errorem. Sicut per feminam hostis antiquus primum parentem seduxit, ita per mulierem ad magistrum negandum quem Christum Filium Dei confessus fuerat, principem Ecclesie compellit.

uERS. 72.---Non noui hominem. Quam noxia prauorum colloquia, que cogunt Petrum negare Christum, uel hominem se nosse, quem confessus est  inter discipulos Dei Filium.

uERS. 73.---Qui stabant. Ioannes et Lucas unum dicunt cognatum Malchi. Sed uel est plurale pro singulari. uel unus erat qui eum uiderat, et precipue dicebat, quem secuti ceteri similiter arguebant.

uERS. 74.---Et continuo gallus cantauit. Post tertiam negationem sequitur galli cantus. Sacramenta rerum per statum temporum designantur. Media nocte negat, in galli cantu penitet, post resurrectionem sub luce quem ter negauerat ter se amare professus est: quia quod in tenebris obliuionis errauit, sperate iam lucis rememoratione correxit: et eiusdem uere lucis presentia plene quidquid mutauerat, erexit.

uERS. 75.---Recordatus est. In alio Euangelio dicitur,  Respexit Dominus Petrum , et intuitu prouocauit ad lacrymas, quasi in mentem ei reducens quoties negauerat, et quod ei predixerat, nec potuit in tenebris permanere, quem lux mundi respexit. Et egressus. Ab impiorum consilio seclusus culpam lauat, quod non intus. Ob hoc hesitare permissus est ut in Ecclesie principe remedium penitentie conderetur, et nemo auderet de sua uirtute confidere.



CAPUT XXuII.

uERS. 1.---Mane autem. Mattheus et Marcus contexerunt narrationem de his que cum Domino acta sunt usque ad mane, sed postea redeunt usque ad negationem Petri narrandam: qua terminata redeunt  iterum ad mane, ut inde cetera contexerent.

uERS. 4. Peccaui tradens, etc. Quasi in potestate sua esset mutare persecutorum sententiam: licet autem mutauerit uoluntatem, tamen prime uoluntatis exitum non mutauit. Quid ad nos. Quid ad nos pertinet de hoc? tu uideris, tu scias quid fecisti. uel quid uideris pertinere ad nos. Quid ad nos pertinet pretium acceptum: tu istud probaueras, tu inde fac quod uis. Qui ad mortem peccant, tantam habent ignorantiam et cecitatem, ut nec turbentur in sceleribus suis, nec penitentie dolore crucientur.

uERS. 5.---Et proiectis. Sicut penitentia eius fuit infructuosa, sic et hec oblatio in templo est exsecrabilis. Et abiens.  Nihil profuit Iude egisse penitentiam, per quam scelus corrigere non  potuit. Sed quando frater sic peccat in fratrem, ut emendare ualeat quod peccauit, potest ei dimitti. Sin autem permanent opera, frustra uoce assumitur penitentia. Hoc est quod de eo dicitur: Et oratio eius fiat in peccatum : ut non solum emendare nequiuerit proditionis nefas, sed proprii homicidii scelus addiderit, unde scelestior.

uERS. 6.---Non licet eos. uere colentes culicem et camelum glutientes: si enim ideo non mittunt pecuniam in corbonam, id est, in gazophylacium, id est, inter dona Dei, quia pretium sanguinis est, cur ergo ipse sanguis effunditur? Et quid premii eis, si inde ager emitur in sepulturam pauperum?

uERS. 9.---Per Ieremiam.  Hoc non in Ieremia, sed in Zacaria legitur: tamen aliis uerbis.  Legi nuper Ieremie apocryphum, in quo hec uerba scripta reperi. Sed tamen magis mihi uidetur hoc sumptum de Zacaria more apostolorum, qui uerborum ordine pretermisso, sensus tantum de ueteri Testamento proferunt.

A filiis Isrel, etc. A quibus minus oportuerat, qui magnificare debuerant.

uERS. 11.---Tu es rex Iudeorum. Secundum Lucam duo obiecerant, scilicet quod prohibebat dari censum Cesari, et quod diceret se regem. De regno ergo Pilatus, quia nescit, interrogat. De tributis: quia audierat eum respondisse: Reddite que sunt Cesaris Cesari : quasi apertum mendacium inuidorum negligit. Unde Marcus: Et non erant conuenientia testimonia eorum . In  hoc quod Pilatus nichil aliud criminis interrogat, nisi an sit rex Iudeorum: arguuntur impietatis Iudei, qui nec falso inuenire potuerunt quod obiicerent Saluatori.

uERS. 16.---Qui dicebatur Barabbas. Barabbas in Euangelio secundum Hebreos filius patris uel magister eorum interpretatur. Ipse est Antichristus, quem illi Christo preferunt, quibus dicitur: uos ex patre diabolo estis . Pilatus qui os malleatoris interpretatur, diabolum significat, qui est malleus uniuerse terre, per quem Dominus uasa sua permittit probari: et ad ultimum conterit, quando in extrema damnatione confringet.

uERS. 17.---Quem uultis. Populo uolens satisfacere dat optionem quamuis non dubitet Christum  eligendum sciens per inuidiam traditum. Qui dicitur Christus. Idem quod Marcus ait: regem Iudeorum, quorum rex Christus uocabatur.

uERS. 19.---Pro tribunali. Tribunal sedes iudicum, ut solium regum, cathedra doctorum. Uxor eius. Uxor uiri gentilis hoc in uisione intelligit, quod Iudei uigilantes intelligere noluerunt. Nihil tibi. Nunc demum diabolus intelligens per Christum se spolia amissurum, sicut primum per mulierem mortem intulit; ita modo per mulierem uult Christum de manibus Iudeorum liberare, ne per mortem eius mortis amittat imperium.

uERS. 21.---Barabbam, etc. Filium diaboli elegerunt pro Filio Dei, ut Saluatorem cum sua salute perderent,  et proditorem liberarent, que sua petitio hodie etiam heret eis, amissa gente et loco et libertate: quia datorem libertatis perdere uoluerunt.

uERS. 22.---Quid igitur faciam de Iesu. Multas querebat occasiones, ut eum cum beneuolentia populi liberaret. Primo, latronem iusto conferens. Deinde: Quid ergo faciam de Iesu, qui dicitur Christus? Et cum dicerent: crucifigatur, non statim acquieuit, sed iuxta suggestionem uxoris ait: Quid enim mali fecit? Quo dicto Pilatus absoluit Christum.

uERS. 24.---Lauit manus. Gentilem populum ab impietate Iudeorum alienum designans, qui clamauerunt: Crucifige, crucifige eum.

uERS. 25.---Sanguis eius. Perseuerat usque hodie imprecatio, et sanguis Christi non aufertur  ab eis.

uERS. 26.---Tunc dimisit illis Barabbam. Barabbas latro seditiosus et homicidiorum auctor, dimissus est populo Iudeorum.  Diabolus qui iam olim ob superbiam a patria lucis expulsus, et in tenebrarum carcerem fuerat missus. Et ideo Iudei pacem habere non possunt, quia seditionum principem eligere maluerunt. uel Barabbas typum gerebat Antichristi.

Iesum uero flagellatum. Ideo credendus est Pilatus Iesum flagellasse et militibus ad illudendum dedisse, ut satiati penis eius et opprobriis, Iudei eius mortem ultra non sitirent. Iesum uero. Seruiens Romanis legibus, que crucifigendos prius iubent flagellari.

 uERS. 28.---Chlamydem coccineam.  In chlamyde coccinea opera gentium cruenta sustentat. In corona spinea, maledictum soluit antiquum. In calamo, uenenata occidit animalia. uel calamum tenet in manu, ut sacrilegium scriberet Iudeorum. In suis uestibus non illuditur, sed in his que propter peccata nostra portauit. Cum crucifigeretur suum recepit ornamentum statim: quia elementa turbantur, et Creatori testimonium dat creatura.

uERS. 32.---Cyreneum. Ecce non Hebreus, sed alienigena opprobrio Christi subditur, ut plenitudo sacramentorum transire a circumcisione ad preputium ostendatur.

uERS. 33.---Golgotha. Syrum est, et interpretatur Caluarie, non ob caluitium Ade quem mentiuntur  ibi sepultum, sed ob decollationem damnatorum. Adam iuxta Hebron in libro Iesu legitur sepultus.

uERS. 34.---Cum felle mistum. Alius euangelista dicit mirrhatum, id est, amarissimum. Et potuit utraque esse commistio fellis et myrrhe. Et cum gustasset noluit. Hoc Marcus tacet: noluit bibere. Hoc est quod Marcus ait: non accepit, scilicet ut biberet.

uERS. 35.---Diuiserunt. Hoc Ioannes distinctius: uestimenta in quatuor partes ut Ecclesia in quatuor partibus mundi signetur. Tunica sortita significat omnium partium unitatem uinculo caritatis, que sorte, id est, gratia Dei prouenit, non humano arbitrio.

uERS. 37.---Causam. Pro quam eum Iudei Pilato  tradiderunt. Rex per crucem non perdidit, sed confirmauit imperium, uelint nolint Iudei.

uERS. 38.---Unus a dextris. Unus a dextris per quem mortificatio significatur carnis pro celesti gloria: unus a sinistris, per quem iterum significatur mortificatio carnis pro aliqua mundi causa.

uERS. 39.---Blasphemabant. Predictum erat in libro Sapientie : Morte turpissima condemnemus eum. Erit enim respectus in sermonibus illius. Si enim uere Filius Dei est, suscipiet illum et liberabit illum de manu contrariorum. Quia ergo crucifigebatur, et non liberabatur, credebant illum non esse Dei Filium: propterea pendenti in ligno insultant, et caput agitant:

uERS. 40.---Si Filius Dei es. Si insultantibus cedens  descenderet de cruce, uirtutem patientie non demonstraret.

uERS. 42.---Et credemus ei. Fraudulenta promissio: maius facit surgens de sepulcro, et non creditis: si ergo de cruce descenderet, non crederetis. Sed hoc demones immiserunt; statim enim senserunt uirtutem crucis, et suas uires fractas et hoc agunt ut de cruce descendat. Sed sciens hoc Dominus, permanet ut diabolum destruat.

uERS. 44.---Idipsum autem et latrones. Prius uterque blasphemauit, deinde uisis signis unus credidit. Ita uterque populus Deum prius blasphemauit: sed alter signis territus penituit, et nunc Iudeos arguit.

uERS. 45.---A sexta autem hora. Nota, sole a centro mundi recessuro crucifigitur Dominus, quia  propter peccata moritur, et Adam post meridiem cum peccasset uocem Domini audiuit. Et ordo est rationis, ut quo tempore preuaricanti Ade clausit, eo tempore penitenti latroni ianuam reseret paradisi. Quod Marcus ait hora tertia crucifixisse Dominum, ideo est, ut Iudeos qui se excusant, magis crucifixisse ostendat linguis, quam milites quorum manibus factum est: qui hora tertia ut crucifigeretur inclamauerunt. Quando enim crucifixus est, hora erat quasi sexta, id est non adhuc plene sexta.

uERS. 46.---Et circa horam nonam. Cum inclinata est dies ad uesperam et tepefactus est sol a feruore, passionem consummat, ostendens se mori propter peccata nostra quibus a diuina luce et dilectione in hanc noctem cecidimus. Mane surrexit Dominus,  docens resuscitatos in anima se esse producturum in lucem eterne felicitatis. Eli, Eli, lamma. Quorum suscipit naturam, eorumdem plorat miseriam. In quo ostendit quantum ipsi flere debent qui peccant. Ne mireris uerborum humilitatem et querimonias derelicti, cum formam serui sciens scandalum crucis uideas.

uERS. 47.---Quidam autem. Non omnes, forsitan Romani, Hebrei sermonis ignorantes proprietatem. uel aliqui Iudei Christum minorem Elia reputantes, ut eius auxilium deprecetur.

uERS. 49.---Sine uideamus. Quia uocem Domini male intelligebant, frustra Elie exspectabant aduentum.

 uERS. 51.---Et ecce uelum templi. Ut arca testamenti et omnia sacramenta legis que tegebantur appareant, et ad gentes transeant. Iosephus ait uirtutes angelicas presides quondam templi tunc pariter conclamasse: transeamus de his sedibus. uelum quod dicebatur exterius: quia nunc ex parte uidemus; cum autem uenerit quod perfectum est, tunc uelum interius dirumpetur. Terra mota est. Omnia elementa suum Dominum crucifixum demonstrant. Terra mouetur, Dominum suum pendentem ferre non sustinens. Petre. Id est corda gentilium, uel uaticinia prophetarum, qui petre dicuntur a petra Christo, ut quidquid in eis duro legis uelamine clausum erat, scissum pateret gentibus.

uERS. 52.---Et monumenta. Et tamen cum monumenta  aperta sunt, non ante surrexerunt, quam Dominus resurgeret, ut esset primogenitus ex multis fratribus. Corpora sanctorum. Hi credendi sunt cum Domino ascendente similiter ascendisse cum corpore.

uERS. 53.---In sanctam ciuitatem. Ierusalem que sancta dicitur propter templum, et Sancta sanctorum, quod nulla alia.

uERS. 54.---Centurio autem. Hi in scandalo crucis confitentur Deum. Arius in Ecclesia predicat creaturam, quem ceci Iudei nec tot miraculis credunt. In centurione fides Ecclesie designatur, que uelo celestium mysteriorum per mortem Domini reserato, Iesum Filium Dei tacente Synagoga confirmat.

uERS. 55.---Mulieres multe. Mattheus et Lucas dicunt Mariam Magdalenam a longe stetisse. Ioannes  uero iuxta crucem, quia tanto interuallo aberat, ut iuxta diceretur: quia presto erat in conspectu eius, et longe comparatione turbe propioris. Possumus etiam dicere quod ille que erant cum matre Domini postquam eam commendauit discipulo, abire ceperint iam, ut a densitate turbe eruerent se et cetera que facta sunt longius intuerentur. Ministrantes ei. Consuetudinis Hebraice erat, ut mulieres de substantia sua preceptoribus suis ministrarent: quod Dominus accepit, ut exemplum daret apostolis.

uERS. 56.---Iacobi. Iacobus Alphei minor dicitur ad differentiam Iacobi, qui inter primos apostolos uocatus est et electus a Domino.

uERS. 57.---Homo diues. Quia ad presidem nisi diues accedere non poterat, non quod diuitias commendet  euangelista. Dictus est et decurio, quia fuit de ordine curie et officium cure ministrabat, per hoc potuit habere facultatem, per hoc quod discipulus, hoc ministerio dignus fuit. Discipulus erat Iesu. Hic accessit ad Pilatum. Etsi occultus, uitans prius inimicitias Iudeorum, in hoc extremo officio nichil curat de illis.

uERS. 59.---In syndone munda. Mystice. Sindone munda Iesum inuoluit, qui pura mente eum suscepit. Hinc etiam mos Ecclesie habet, ut sacrificium altaris non serico, non panno tincto, sed puro lineo celebretur.

uERS. 60.---In monumento suo nouo. Quia si in monumento, ubi alius positus esset, poneretur, alius  fortasse resurrexisse fingeretur. In petra, ne si ex multis lapidibus edificatum esset, suffossis tumuli fundamentis ablatus furto diceretur.

uERS. 61.---Erant autem ibi. Aliis notis Iesu ad sua redeuntibus, sole mulieres que arctius amabant, obsequium funeris inspiciebant, exspectantes quod promiserat iehsu: et ideo prime resurrectionem uident.

uERS. 63.---Post tres. A parte totum, sexti diei quo crucifixus est cum sua nocte pro uno die. Sabbatum integre. Tertius dies a parte prima, id est, nocte totius cum suo diurno, et sic est triduum.

uERS. 66.---Munierunt sepulcrum. Diligentia eorum nostre profuit fidei. Nam quanto amplius seruabatur, tanto magis uirtus resurrectionis ostenditur.



CAPUT XXuIII.


uERS. 1.---uespere, etc.  Quod diuersa tempora istarum mulierum, etc., usque ad adire non potuerunt, mane adeunt. Maria Magdalene, et altera Maria. Due unius nominis et deuotionis mulieres, duas significant plebes pari deuotione Christi passionem et resurrectionem amplectentes.

uERS. 2.---Terre motus. Sicut in passione et in resurrectione fit motus terre: significat autem corda terrenorum per fidem passionis et resurrectionis ad penitentiam mouenda. Reuoluit lapidem. Clauso potuit exire sepulcro, qui clauso natus est uirginis utero. Reuolutio lapidis significat reserationem sacramentorum Christi, que uelo littere tegebantur:  quo ablato, resurrectio, mortis abolitio, uita eterna cepit toto orbe predicari.

uERS. 3.---Sicut fulgur. In candore uestis significabat blandum iustis, in terrore fulguris, significat terribilem futurum reprobis.

uERS. 5.---Nolite timere. Que uestros conciues uidetis. Illi timeant qui ad eorum societatem non pertinent.

uERS. 7.---Et cito euntes. Nec concessum est nobis hoc gaudium occulto cordis tenere, sed similiter amantibus pandere.

uERS. 8.---Cum timore et gaudio. Duplex est affectus in eis, timoris et gaudii. Alter de magnitudine miraculi, alter ex desiderio resurgentis, et uterque gradum femineum concitabat.

 uERS. 9.---Et ecce iehsu, etc. Sic omnibus iter uirtutum inchoantibus adiuuando occurrit Christus. Et tenuerunt. Superius dictum est clauso exisse monumento, ut immortale corpus intelligeres: hic tenentur pedes, ut ueram carnem comprobes. Et quia tantam uisionem tremebant, primum pellitur timor: Nolite timere, ut mente placida possint audire que dicuntur. Iste tenent pedes que adorant resuscitatum: sed illa que nesciebat adhuc resurrexisse  Filium Dei, audit merito: Noli me tangere, nondum enim ascendi ad Patrem meum .

uERS. 10.---Nuntiate. Ut mulier mortifera serpentis uerba narrauit, ita modo uerba uiuificatoris, ut a qua tunc mors, modo ab ea uita. Fratribus meis. Ante etiam seruos uocauit, modo fratres, ut post resurrectionem eamdem humanitatem resumpsisse, et illos idem sperare doceat.

uERS. 12.---Pecuniam copiosam.  Qui rebus Ecclesie abutuntur in aliis rebus quibus suam expleant uoluntatem, similes sunt scribarum et Phariseorum et sacerdotum redimentium mendacium et sanguinem Saluatoris.

uERS. 13.---Furati sunt eum nobis dormientibus.  Si dormierunt, quomodo uiderunt? Si non  uiderunt, quomodo testes esse potuerunt? Auaritia que captiuauit discipulum comitem Domini, decepit et milites custodes sepulcri: et sic Iudeos seduxit, unde subdit: Et diuulgatum est.

uERS. 16.---Abierunt. A Ierusalem in Galileam. In montem: quia corpus de communi terra susceptum super omnia terrena erat eleuatum. Et monet nos, ut si eum uidere uolumus, ad superna de infimis eleuemur. Precessit Christus primitie dormientium, sequuntur alii in suo ordine, et uidentes eum adorant, id est, sine fine laudant.

uERS. 17.---Quidam autem dubitauerunt, ut Lucas ait: existimantes se spiritum uidere, quem moriendo tradidit.

uERS. 18.---Et accedens. Et ideo pius magister et  illos ad fidem confortat, et dubios ad fidem uocat intimans ad quantam peruenerit gloriam. Data est. Hoc non de ceterna Patris diuinitate, sed de assumpta dicit humanitate, in qua minor angelis, in qua etiam gloria et honore coronatus est et omnibus superpositus.

uERS. 19.---Euntes. Qui iam in lucem uenit, quod hactenus quibusdam de causis dubium hominibus fuerat. Docete. Congruus ordo. Primo enim docendus est auditor. Deinde fidei sacramentis imbuendus, tunc ad seruanda mandata instruendus. Quia nisi prius anima fidem recipiat, non est dandus baptismus, nec ualet mundari, si post non insistat bonis operibus.

uERS. 20.---Et ecce ego uobiscum sum. Que autem  merces pie conuersationis, quodue pignus future beatitudinis etiam in presenti sit fidelibus, subdit: Ecce ego uobiscum sum, etc. Quod apostolis per successiones uniuersali Ecclesie promittit. Nota quod usque in finem seculi non sunt desituri qui diuina mansione sunt digni.

 Prima sabbati diluculo, etc., usque ad dicente eis angelo: Sic ueniet quemadmodum uidistis eum euntem in celum .





EuANGELIUM SECUNDUM MARCUM. *





PROLOGUS B. HIERONYMI.






CAPUT PRIMUM.

uERS. 1.---Initium Euangelii.  Euangelium, bona annuntiatio, quod proprie ad regnum Dei et remissionem peccatorum pertinet. Unde: Penitemini et credite Euangelio: et appropinquauit regnum celorum.

 Quatuor Euangelia unum sunt, et unum quatuor. Itaque et Marci liber dicitur Euangelium, et similiter aliorum: quia unum omnia, et omnia unum.

Iesu Christi.  iehsu Hebraice, Soter Grece, Saluator Latine, Christus Grece, Messias Hebraice, unctus Latine, id est, rex sacerdos: dicitur  de genere Dauid regis, et Leuitico.

Filii Dei.  Mattheus dicit: filii Dauid filii Abraham . Marcus dicit: filii Dei, ut paulatim a minoribus ad maiora, etc., usque ad Ioannes ab eternitate uerbi Dei inchoat, in resurrectione Domini consummat.

uERS. 2.---Sicut scriptum est. Marcus prophetarum testimonia premittit quibus hec uetera et non noua, sed a prophetis prescita et predicta asserit, in quo et Iudeos qui legem et prophetas susceperant ad Euangelium inuitat: et gentiles qui Euangelium tenebant ad uenerationem legis et prophetarum prouocat, ne quis iuxta hereticos alterum sine altero suscipiat.

Ecce mitto.  Angelus dicitur Ioannes non  societate nature, ut mentitur Origenes, sed officii dignitate: sicut et sacerdotes, de quibus dicitur: Labia sacerdotis custodiunt scientiam, et legem exquirunt ex ore eius, quia angelus Domini exercituum est .

 Nota quod hoc testimonium: Ecce ego mitto angelum, etc., Malachie est, utrumque tamen dicit Isaie esse, quia, etc., usque ad omnes prophete uno spiritu locuti sunt quasi uno ore.

uERS. 3.---Clamantis.  Ad Iudeos surdos propter peccata longe positos, indignationis clamore dignos. In deserto. In deserto fit uox et clamor: quia deserta domus Iudea uacans scopata sine spiritu Dei, propheta, rege, sacerdote. Unde iehsu et Ioannes querunt quod in deserto amissum  est. Ubi uicit diabolus, ibi uincitur: ubi cecidit homo, ibi resurgit.

Parate.  Penitentiam agite et predicate. Unde Parasceue ante sabbatum, etc., usque ad ut possideamus quieti terram desiderabilem.

uiam Domini.  uia Domini qua ad homines ingreditur, penitentia est, per quam ad nos Deus descendit, et nos ad illum ascendimus. Unde angeli ascendentes descendentesque memorantur super Filium hominis.

Rectas facite semitas.  Precipit, ut regia  uia euntes, proximos diligamus ut nos, et nos, etc., usque ad ut non separetur os ab opere, nec opus ab ore.

Semite post uiam, quia mandata moralia post penitentiam secundum Marcum uel Mattheum explanantur. Paratur uia per fidem et baptismum et penitentiam.

Recte semite per austera indicia uestis, zone, cibi, potus, uocis humillime.

uERS. 4.---Ioannes.  Gratia Dei. A gratia Dei incipit, unde sequitur: Baptizans, etc. Per baptismum peccata dimittuntur; unde: Quod gratis accepistis, gratis date . Et Apostolus: Gratia saluati estis .

Baptizans.  Baptismum penitentie dedit, baptismum in remissionem peccatorum predicauit,  tamen non dedit. Sicut predicatione, etc., usque ad nunc per amicum sponsi inducitur sponsa, ut Rebecca Isaac, per puerum pallio albo uelata.

uERS. 5.---In Iordane  Iordanis aliena descensio, ubi peccata absoluuntur. Arca enim, etc., usque ad corpus Christi, non mundatis non proficit, sed in deterius mutat.

Confitentes, etc.  Confessio et pulchritudo in conspectu eius , id est sponsi. Unde desilit sponsa de camelo, cum se humiliat Ecclesia Christo, qui figuratur per Isaac, in cuius natiuitate risum fecit Deus Sare. Sicut ad Mariam dicitur, que est princeps cum Deo: Benedicta tu in mulieribus .

  Confitentes peccata sua baptizantur. Debent enim melioris uite nouitatem promittere, qui baptismum, etc., usque ad et sic mundatos Christianam religionem promittentes in Ecclesie membra commuta.

uERS. 6.---Et erat Ioannes, etc.  uestis prophete et cibus et potus, totam austeram uitam predicantium significant, et gentes, etc., usque ad quia omnia a gratia Euangelii, in qua non est distinctio Iudei et Greci.

 uestitus pilis cameli. Quia peccata non fouit, sed aspere increpauit, dicens: Genimina uiperarum, etc. Zona pellicea, etc., usque ad in melle enim dulcedo, in locusta alacer uolatus, sed cito deciduus.

uERS. 7.---Fortior me.  Quis fortior est  gratia qua abluuntur peccata? Ille qui, etc., usque ad et usque ad centum quadraginta quatuor millia peruenit.

Soluere corrigiam.  Modus fuit apud ueteres, ut si quis eam que sibi competeret, accipere uxorem nollet, ille, etc., usque ad Redemptoris uestigia nudare non ualeo, quia sponsi nomen mihi non usurpo.

 Corrigia calcamentorum, id est mysterium Incarnationis Dei. Calx enim, etc., usque ad sponsa in patriarchis, amica in prophetis, proxima  in Maria et Ioseph, dilecta in Ioanne Baptista, columba in Christo et apostolis.

uERS. 8.---Ego baptizaui uos aqua.  Nondum Ioannes dicit Deum aut Dei Filium esse aperte, quia rudes erant auditores: sed paulatim per humanitatem glorificatam ad fidem diuinitatis ducit, dicens: Ille uero baptizabit uos Spiritu sancto. Sed postea cum capaciores iam uideret, Dei Filium iam aperte predicat dicens: Testimonium perhibuit, quia hic est Dei Filius .

 Ego baptizo uos aqua, ille, etc. Dei fluuius semper plenus, semper equalis, de quo: Fluminis impetus letificat ciuitatem Dei . Multum distat, etc., usque ad unctio Christi de amaritudine passionis peruenit ad gloriam resurrectionis;  unde Apostolus: Hoc sentite in uobis, quod et in Christo Iesu, etc., usque: Propter quod et Deus illum exaltauit .

uERS. 9.---Et baptizatus est in Iordane. Tribus causis: Ut iustitiam et humilitatem impleret; ut baptismum Ioannis comprobaret; ut Iordanis aquas sanctificans per descensionem columbe Spiritum sanctum in baptismo adesse monstraret.

 Marcus: Sicut ceruus desiderans ad fontes aquarum saltus dat, culmina pratorum carpit, palmas in uertice portat, uelut apis melliflua flores agri  summatim gustat. Unde a Nazareth Galilee uenientem Iesum ad baptismum, etc., usque ad: uincenti dabo edere de ligno uite, quod est in paradiso Dei mei .

 uERS. 10.---uidit apertos celos, etc.  Mysterium Trinitatis in baptismo demonstratur: Filius baptizatur, Spiritus est in columba, Pater in uoce sonat. Aperiuntur celi, etc., usque ad apud nos manebit et in nobis erit iuxta mensuram fidei Spiritus. De Christo autem dicitur: Plenum gratie et ueritatis .

Manentem in ipso. Manet in eo Spiritus, non ex quo baptizatus, sed ex quo conceptus. Quod autem in baptismo descendit, significat nobis gratiam spiritualem in baptismo dari, quibus in remissionem peccatorum ex aqua et Spiritu regeneratis solet amplior Spiritus gratia per impositionem manus episcopi celitus dari.

uERS. 11.---Tu es Filius meus dilectus.   Non quod nesciebat docetur, sed nobis quod credere debeamus ostenditur, ipsum scilicet, etc., usque ad bene autem in specie columbe descendit Spiritus, que simplex animal et sine felle: quia simplices querit, nec habitat in mentibus impuris.

uERS. 12.---Spiritus.  Ne dubium quis spiritus, Lucas consulte premittit: iehsu plenus Spiritu sancto regressus est a Iordane; deinde intulit: et agebatur a Spiritu in desertum, ne putetur immundus spiritus quidquam contra eum potuisse.

uERS. 13.---Quadraginta diebus.  Totum tempus significat, quo membra eius diabolus tentat. Quadripartitus enim mundus per obseruantiam decem preceptorum contra diabolum certando Domino famulatur.  Quater uero decem quadraginta faciunt. Ubique et semper adest aduersarius, qui iter nostrum impedire non cessat.

Eratque cum bestiis. Nos quoque si in eremo sancte conuersationis bestiales hominum mores impolluta mente toleramus, mysterium angelorum meremur, a quibus corpore absoluti in celum transferamur

uERS. 14.---Postquam autem.  Accepimus gratiam pro gratia, carnalia decollantur, spiritualia uiuificantur. Cessante umbra, adest ueritas. Ioannes in carcere, lex in Iudea, iehsu in Galilea, salus in gentibus.

Predicans, etc.  Beati pauperes spiritu, quoniam ipsi possidebunt , etc. Regno terreno  succedit paupertas, paupertati Christianorum regnum sempiternum; unde: Regnum meum non est de hoc mundo : omnis enim honor terrenus, spuma, fumus, somnus.

uERS. 15.---Penitemini.  Amaritudinem radicis dulcedo pomi compensat: pericula maris spes portus delectat, dolorem medicine spes salutis mitigat. Qui desiderat nucleum, nucem frangat: penitentiam agat, qui uult eterno adherere bono. Preconia Christi narrare possunt, qui ad palmam indulgentie peruenire meruerunt. Unde post penitentiam predicatores eliguntur.

uERS. 16.---uidit Simonem.  Simon, obediens; Andreas, uirilis; Iacobus, supplantator; Ioannes, gratia. His nominibus, etc., usque ad per prudentiam  obedimus, per iustitiam uiriliter agimus, per temperantiam serpentes calcamus, per fortitudinem Dei gratiam meremur.

 Quem non inebriat eloquentia secularis? Difficile homines potentes, et nobiles, et diuites, et multo his difficilius eloquentes credunt Deo. Obcecatur mens eorum diuitiis et opibus atque luxuria, et circumdati uitiis non possunt uidere uirtutes, simplicitatemque Scripture sancte, non ex maiestate sensuum, sed ex uerborum iudicant utilitate.

 uocantur quatuor piscatores, Simon, Andreas, Iacobus et Ioannes: relictis omnibus sequuntur. Hac quadriga uehimur ad ethera, etc., usque ad pellibus Salomonis tegimur, quibus sponsa  se gloriatur formosam.

 Queritur quomodo primum Petrum et Andream et post pusillum Iacobum et Ioannem uocauerit, sicut narrat, etc., usque ad tunc enim non subductis ad terram nauibus tanquam cura redeundi, sed tanquam uocantem et iubentem secuti sunt.

Et ingrediuntur.  Marcus dicta Euangelii in semetipso disponens, ordinem historie non secutus, mysteriorum ordinem seruat, unde in sabbatis primam uirtutem narrat dicens: Et ingrediuntur, etc.

Capharnaum.  Capharnaum uilla consolationis, sabbatum requies. Homo in spiritu immundo,  genus humanum, in quo immunditia, etc., usque ad Pharao dimissus ab Isrel, persequimur eum, diabolus contemptus surgit in scandala.

 Quod sabbato maxime curat et docet, ostendit se non sub lege esse, sed supra: et docet nos uerum sabbatum, ut saluti scilicet animarum studentes, ab omni opere seruili, id est, ab omnibus illicitis abstineamus.

uERS. 22.---Erat enim, etc.  Scribe dicebant que scripta erant in Moyse et prophetis; iehsu, ut Deus et Dominus, ipsius Moysi libere que deerant legi addebat uel commutabat; unde in Mattheo: Audistis quia dictum est antiquis, etc. Ego autem dico uobis.

uERS. 24.---Quid nobis, etc.  Non est hic uoluntatis  confessio, sed necessitatis extorsio: sicut seruus fugitiuus uisum dominum timet, et de uerberibus deprecatur. Demones enim in terris Dominum cernentes, se continuo iudicandos credebant esse.

uERS. 25.---Obmutesce.  Congruo ordine lingua serpentina que prima uirus sparsit, ne ultra spargat primo obcluditur, deinde, etc., usque ad ut sit idem ordo restaurationis in Domino, qui perditionis in protoplasto.

uERS. 26.---Discerpens.  uel conuexans, sicut quidam codices habent. Lucas autem dicit quia nichil ei nocuit. Sed quod Marcus ait, discerpens, idem est quod Lucas: cum proiecisset eum in medium. Quod  uero addidit, nichilque nocuit: intelligendum est quia illa iactatio non eum debilitauit: sicut exeunt demones amputatis uel auulsis aliquibus membris.

 uirum a demonio liberatum, animum ab immunda cogitatione purgatum intelligimus. Femmam uero a febribus consequenter curatam, carnem a concupiscentie feruore per continentie precepta frenatam.

uERS. 27.---Quidnam est? Per ea que uident ad inquisitionem eorum que audierant excitantur. Ad hoc enim et ipse Dominus signa facit, et discipulis facere dedit, ut per hoc Euangelio certius credatur, dum qui celestia promittunt terrenis, celestia et diuina opera operentur in terris.

uERS. 30.---Et statim dicunt ei, etc. Lucas dicit  quia rogauerunt pro illa. Modo enim Saluator rogatus, modo ultro curat, ut contra uitiorum quoque passiones, et se precibus fidelium semper adesse, et que non intelliguntur, uel intelligenda dare, uel non intellecta, dimittere pie petentibus ostendat. Unde: Delicta quis intelligit? ab occultis meis munda me .

uERS. 31.---Apprehensa. Socrus Petri febricitans apprehensa manu leuatur. Febris intemperantia est, de qua nos filii Synagoge per manum discipline et leuationem desiderii sanamur, et huius qui sanat nos ad uesperam declinantis a nobis ministramus uoluntati.

Ministrabat eis.  Tropologice: Id est,  membra que seruierant immunditie, seruiant iustitie.

uERS. 32.---uespere autem.  Occasus solis mors Christi. Afferebant ad eum omnes male habentes. Plures enim per apostolos post mortem suam sanauit, quam cum in carne uiuens Iudeis predicauit.

uERS. 33.---Ad ianuam.  Ianua regni moraliter penitentia est cum fide, que operatur salutem uariis languoribus. uaria enim sunt uitia, quibus languescit ciuitas mundi.

uERS. 34.---Quoniam sciebant eum.  Lucas dicit apertius: Exibant demonia a multis, etc., quia sciebant eum esse Christum. Demonia ergo Christum esse sciunt et Filium Dei, etc., usque ad unde  Paulus: Nemo principum huius seculi cognouit. Si enim cognouissent, nunquam Dominum glorie crucifixissent .

uERS. 35.---Et diluculo.  Sicut per occasum solis mors, sic per diluculum resurrectio Christi cuius manifesta luce abiit in desertum gentium et in fidelibus orabat, quia eorum corda ad orationem excitabat.

uERS. 38.---Ad hoc enim ueni.  Commode hoc subdit euangelista. Neque enim solo illius diuinitatis auctoritas per hoc adumbratur, uerum etiam spontanee euacuationis humilitas. Lucas autem, quo uerbi economiam exprimat, ad hoc enim missus sum, scribit. Quare is Patris de uerbi incarnatione beneplacitum apostolatus nomine designat.

 uERS. 39.---Et erat predicans in synagogis.  In hac predicatione intelligitur etiam sermo ille habitus in monte quem refert Mattheus; nam, etc., usque ad: Et ecce leprosus ueniens adorabat eum, dicens: Domine, si uis, potes me mundare .

uERS. 40.---Et genu flexo, etc.  Humilis pudibundus. Debet enim quisque de maculis uite sue erubescere, sed confessionem uerecundia non reprimat: ostendat uulnus, remedium poscat.

 Leprosus genuflexo Domini uoluntatem deprecans mundatur qui non uult mortem peccatoris, sed, etc., usque ad: Date eleemosynam: et ecce omnia munda sunt. .

  Leprosus genus humanum significat, qui, secundum Lucam, lepra plenus fuisse perhibetur. Omnes enim, etc., usque ad et uero sacerdoti offerre corpora sua hostiam uiuentem, sanctam, Deo placentem .

Si uis potes.  In uoluntate tribuit potestatem, nec dubitat ut incredulus de uoluntate Domini, sed colluuionis sue conscius non presumit.

 Qui exclusus a lege Domini se potestate curari postulat, supra legem iudicat gratiam esse. Ut enim in Domino potestatis auctoritas, sic in illo fidei constantia.

uERS. 41.---Extendit manum.  Leprosum tangi lex prohibet, sed quia Dominus legis est, non  obsequitur legi, sed legem facit. Non ideo tangit, quia sine tactu curare non poterat, sed sic probat, quia legi subiectus non erat.

uolo, mundare.  Illud mirabile, quo rogatur eo sanat genere. uolo, mundare: et cum dixisset, statim discessit ab eo lepra. Nihil medium inter opus et preceptum. Dixit et facta sunt . uides quia uoluntas potestas est. Itaque, etc., usque ad: uolo enim dicit propter Potinum, imperat propter Arium, tangit propter Manicheum.

uERS. 44.---uide, etc.  Non quia uoluit quod non potuit, quia omnia quecunque uoluit fecit . Sed docet nostra beneficia reprimi, non tantum a mercede pecunie, sed etiam gratie.

Ostende te, etc.  Ut intelligat non legis ordine,  sed gratia que super legem est esse curatum. Offerre iubet, ut ostendat quia non legem soluit, sed implet, dum secundum legem gradiens supra legem sanat, quos remedia legis non sanabant. Nec sacrificium significans cessare debebat, cum nondum significatum confirmatum erat constitutione apostolorum et fide credentium.

uERS. 45.---At ille egressus.  Unius saluatio multos ad Dominum cogit. Non potest tacere beneficium, etiam iussus ab eo qui dedit. Precepit Dominus abscondi. uult enim, ut in bonis que agimus latere uelimus, quod est humilitatis; et inuiti prodamur ut aliis prosimus, quod magne est sublimitatis, cum etiamsi ipsi uelimus, opera non possunt taceri.

 Ita ut iam, etc.  Non omnibus manifestatus est iehsu, qui latis atque plataneis seruiunt laudibus et propriis uoluptatibus, sed his, etc., usque ad quos nichil potest separare a caritate Dei.



CAPUT II.

uERS. 2.---Ita ut non caperet, etc.  Predicante Domino, in domo non capiuntur, neque ad ianuam: quia predicante in Iudea Christo gentiles ad audiendum nondum intrare uoluerunt, ad quos tamen  doctrine sue uerba direxit per predicatores suos.

uERS. 3.---Paralyticum.  Paralysis typus est torporis, quo piger iacet in mollitie carnis, habens desiderium salutis: sed turbis, etc., usque ad  ut per aliam uiam cum Magis in suam regionem redeat.

A quatuor portabatur.  Quia quatuor uirtutibus ad Dominum fiducia mentis erigitur. De quibus dicitur in libro Sapientie: Sobrietatem et sapientiam docet, et scientiam et uirtutem , quas alii prudentiam, fortitudinem, temperantiam et iustitiam nuncupant.

uERS. 4.---Nudauerunt tectum ubi erat. Tectum domus in qua Christus docet, sublimitas est Scripture, in qua corrigit adolescentior uiam suam, in custodiendo sermones tuos .

 Domus Iesu secundum alium euangelistam tegulis tecta dicitur, quia uilitate littere sensus spiritualis  tegitur. Cum grabato ante Iesum deponitur, quia cognoscere Iesum debet etiam in carne hac constitutus.

uERS. 5.---Cum autem uidisset.  Multum ualet apud Deum fides propria, ubi tantum ualuit aliena: ut homo interius et exterius sanatus repente exsurgeret, aliorumque meritis sua ei relaxarentur errata.

Fili. Mira humilitas, despectum ab omnibus, dissolutum totis artubus, filium uocat. Aut certe ideo, quia dimittuntur ei peccata.

uERS. 6.---Dimittuntur tibi peccata. Ostendit propter peccata fuisse morbo percussum, et ideo non posse sanari nisi prius his dimissis. Sicut paralytico ad piscinam: Ecce sanus factus es, iam noli peccare,  ne deterius tibi contingat .  Quinque de causis afficiuntur homines molestiis carnis. Aut propter merita augenda, ut Iob et martyres. Aut propter humilitatem, etc., usque ad Lazarus, cuius infirmitas non fuit ad mortem, sed pro gloria Dei, aut ad initium eterne damnationis, ut Herodes.

uERS. 7.---Quis potest dimittere.  uerum dicunt: Solus Deus hoc potest, solus etiam per eos dimittit quibus potestatem dimittendi peccata tribuit, ideo uere Deus. uerum testantur, sed personam Christi negando falluntur. Errant igitur, quia ut Deum esse, et peccata dimittere credunt, Christum tamen esse eum non credunt. Sed dementius Ariani, qui et Christum esse et peccata dimittere negare non audent: Deum esse negare non timent.

 uERS. 9.---Quid est.  Quasi dicat: Qua potentia cordis occulta intueor, eadem peccata dimitto. Quasi dicat: Ex uobis intelligite quid consequatur paralyticus.

uERS. 10.---Filius hominis.  Solus Deus dimittit peccata, et Filius hominis habet potestatem dimittendi peccata: ergo idem Deus et Filius hominis est. Ita homo Christus per diuinitatem dimittit peccata, per humanitatem pro peccatoribus potest mori.

uERS. 11.---uade in domum tuam.  Qui languerat, grabatum domum reportat, cum anima peccatorum remissione curata, se ad diuturnam sui custodiam cum ipso corpore refert: ne quid iterum unde feriatur admittat.

 uERS. 13.---Et egressus, etc.  Post curationem paralytici in Capharnaum ad mare egreditur, quia non solum ciues, sed et maris habitatores instruit, et fluctiuagos mundi motus fidei firmitate, etc., usque ad et ab undis cupiditatum separatos ad solitudinem, quiete conuersationis que est in spe celestium, pertrahit.

uERS. 14.---Leui.  Leui additus, quia a telonio negotiorum secularium sequitur solum uerbum quod dicit: quia qui non renuntiat omnibus que possidet, non potest meus esse discipulus .

 Marcus et Lucas uerecundie causa et honore euangeliste nomen uulgatum non ponunt. Ipse (secundum hoc quod scriptum est: Iustus in primis  accusator est sui ; Mattheum se et publicanum nominat: ut ostendat nullum conuersum debere de salute diffidere cum apostolus et euangelista de publicano sit factus repente.

Secutus est eum.  Lucas plenius: Et relictis omnibus secutus est eum . Sequitur, qui ut pauperem Christum non tam corporis gressu quam mentis affectu possit sequi, omnia relinquit, etc., usque ad merito ergo qui obediendo humana contempsit negotia, diuinorum dispensator factus est talentorum.

uERS. 15.---Et factum est.  Lucas: Fecit eis conuiuium magnum Leui in domo sua . Qui enim Christum intus recipit, uoluptatum delectatur ubertate, et Dominus libenter ingreditur, et in eius  recumbit affectu. Hoc est spirituale conuiuium bonorum pauperum, quo diues eget, pauper epulatur.

Publicani. Qui publica uectigalia exigunt, uel seculi lucra sectantes, qui exemplo publicani conuersi iam de salute presumunt, nec ut Pharisei calumniantur in uitiis permanentes, sed penitentes.

 Ad conuiuium peccatorum uadit: ut docendi occasionem habeat, et spirituales cibos impertiat. Eundo ad peccatores, Domini humilitas ostenditur: in conuersione penitentium patet doctrine eius potentia.

 Per uocationem Matthei fides gentium: que, relictis lucris seculi, epulis caritatis et operum bonorum cum Domino conuiuantur. Per phariseorum supercilium, de salute gentium Iudeorum inuidia  designatur, quibus dicitur: Publicani et meretrices precedent uos in regno Dei .

uERS. 17.---Non necesse.  Si medicum dicit, qui miro medicandi genere uulneratus est propter iniquitates nostras, et liuore eius sanati sumus .

uERS. 18.---Et erant discipuli.  Alii euangeliste dicunt phariseos et discipulos Ioannis hoc quesiuisse. Hic uidetur dicere, quod alii quesierunt quos eiusdem rei cura mouisset. Unde colligitur hoc a pluribus fuisse obiectum, a phariseis, a discipulis Ioannis, a conuiuis, uel quibuslibet aliis.

 Discipuli Ioannis et Phariseorum ieiunant, quia qui operibus legis gloriantur, uel  traditiones sequuntur, etc., usque ad manducauit  cum peccatoribus, ut gratiam cernens potestatem agnosceres.

uERS. 19.---Nunquia possunt. Mattheus ita: Nunquid possunt filii sponsi lugere quandiu cum illis est sponsus, etc.  Sponsus Christus, sponsa Ecclesia, de quo spirituali connubio apostoli creati sunt, qui lugere et ieiunare non possunt, quandiu sponsum cum sponsa uident. Quando transierint nuptie, ac passionis et resurrectionis tempus aduenerit, tunc ieiunabunt.

 Quandiu sponsus nobiscum est, in letitia sumus, nec ieiunare possumus, nec lugere; cum uero pro peccato recedit et auolat, tunc ieiunium indicendum, tunc luctus multiplicandus.

 uERS. 21.---Nemo assumentum.  Discipulos, uestimenta uetera dicit, id est, adhuc carnales, necdum innouatos fidei firmitate, etc., usque ad uinum, feruor fidei, spei et caritatis, quo in conspectu Dei intus sensus nouitate reformamur.

uERS. 22.---Sed uinum nouum. Erant autem noui, cum post ascensionem desiderio consolationis eius sperando et orando innouabantur: tunc Spiritum sanctum acceperunt, quo quasi nouo musto noui utres repleti sunt.

uERS. 23.---Cum sabbatis.  Nota primo apostolos litteram sabbati estruere contra Ebionitas, qui, cum alios discipulos recipiant, Paulum quasi transgressorem legis repudiant.

Et uellere spicas. Esuriunt ut homines, pre turba  manducandi spatium non habentes. Sed exemplum austerioris uite prebent, non preparatas epulas, sed simplices querunt.

 Discipuli per sata transeunt, cum prelati subditos pia sollicitudine circumspiciunt, et qualiter quemque ad fidem trahant, sedule, etc., usque ad hoc Dominus sabbati probat, stulti defensores sabbati improbant, qui solam littere superficiem diligunt, mentis refectionem nesciunt, requiem animarum non norunt.

uERS. 25.---Nunquam legistis, etc. Pre ceteris in medium affert Dauidem, qui legis sanctimonie aduersatus uideri potuit. Facit autem hoc eo consilio quo per honorem et reuerentiam quam Dauidi deferebant, compescat impudentem sycophantiam,  quam apostolis maligne intentarunt. Quasi diceret: An non Dauidem legis seruitute obstrictum meministis? Ego autem, etsi Filius hominis dicar, sabbati Dominus sum.

uERS. 26.---Sub Abiathar, etc. Non te turbet quod alii dicunt Achimelech, ambo enim tunc illic aderant. Achimelech pater, et Abrathar filius: qui occiso patre a Saule, comes exsilii Dauid factus est, et eo regnante summus pontifex maioris nominis quam pater: et ideo dignus cuius Dominus mentionem faceret, quasi summi sacerdotis, etiam patre uiuente.

Panes propositionis.  Quasi dicat: Si Dauid et Achimelech a nobis non reprehenduntur, sed pro  fame excusantur, cur in his causam improbatis quam in ceteris probatis? quamuis sit, etc., usque ad et omnes filii Ecclesie sacerdotes sunt, iuncti in sacerdotium sanctum, offerentes seipsos spirituales hostias Deo.

Et dedit eis. Hoc secutus. Misericordiam uolo, et non sacrificium : melius iudicauit a famis periculo homines liberare quam sacrificium offerre. Hostia Deo placabilis, hominum salus.

uERS. 27.---Homo propter sabbatum.  Ita sabbatum custodiri preceptum est, ut si necessitas fuerit, non sit reus, etc., usque ad si quis ieiunium fregerit egrotus, reus non tenetur.

uERS. 28.---Itaque Dominus. Quasi dicat: Si Dauid rex et sacerdotes   propter templi ministerium sabbatum uiolantes, crimine carent, quanto magis Filius hominis uerus Rex et Sacerdos! et ideo Dominus sabbati in sabbato uulsarum spicarum crimine non tenetur reus.



CAPUT III.

uERS. 1.---Manum aridam.  Que ad fructum uetitum extensa est, a bono opere aruit, per manus Christi in cruce extensas, bonorum operum succis restituta.

 Homo iste significat auaros, qui, nolentes dare, uolunt accipere, predari et non largiri: quibus dicitur ut extendant manus suas, id est, qui furabatur iam non furetur, magis autem laboret operans  manibus suis quod bonum est, ut habeat unde tribuat necessitatem patienti .

uERS. 2.---Et obseruabant.  Quia discipulos probabiliter excusauerat: ipsum obseruant, ut si in sabbato curet, transgressionis: si non curet, crudelitatis aut imbecillitatis arguant.

Licet sabbatis benefacere.  Arguit, quod legis precepta praua interpretatione uiolant, estimantes in sabbato a bono feriandum, cum lex dicat, etc., usque ad similitudinem preposuit de oue, et conclusit quod licet sabbato benefacere.

Animam.  Hominem totum per partem significat. uel quia propter animam hoc faciebat, uel quod hec manus sanatio anime salutem significat.

Perdere.  Non quod summe pius quemquam  possit perdere, sed eius non saluare est perdere. Sicut dicitur indurasse cor Pharaonis, non quod obdurauit, sed obduratum non emolliuit.

uERS. 5.---Extende manum.  Infructuosa debilitas anime non melius curatur quam eleemosyne largitione; unde: Qui habet duas tunicas, det non habenti: et qui habet escas, similiter faciat . Et in Ecclesiastico: Fili, non sit manus tua porrecta ad capiendum et ad dandum collecta . Frustra enim in oratione manus ad Dominum expandit, qui eas ad rogantem uiduam non extendit.

Et restituta est manus illi. Magnum studium nequitie in crimen reputant., quod ad uerbum illius sanata est manus. Neque et sabbato potest conuinci  laborasse, qui dixit et facta sunt: cum ipsi in sabbatis cibos portent, calices porrigant, et cetera uictui necessaria.

uERS. 6.---Exeuntes autem. Qui per se non possunt, socios iniquitatis querunt. Cum Herodianis. Ministri Herodis propter inimicitias quas ipse aduersus hominem exercebat, Iesum insidiis et odiis persequebantur quem Ioannes predicabat.

uERS. 7.---Secessit. Fugit ut homo, quia nondum uenerat hora eius, et passionis eius extra Ierusalem non erat locus.

 De synagoga secedit ad mare, etc. Iudeam relinquit, ad gentes uenit cum discipulis, scilicet predicantibus apostolis corda gentium adiit: et sic  multos ad se uenientes suscepit, et desideratam salutem dedit.

Et multa turba.  Magistri plebis et ministri regis odio persequuntur: uulgus indoctum dilectione sequitur, et plurimi sanari merentur.

uERS. 9.---Nauicula. Ecclesia de gentibus congregata fluctus seculi mente transgressa: que quanto sinum cordis gratie recipiende dilatat, tanto fluctus seculi securius calcat. Ne comprimerent. Comprimunt, qui Ecclesie pacem turbant. Tangunt, qui fidem uero corde et dilectione suscipiunt, qui tetigere sanati esse perhibentur: fugiens comprimentes nauiculam ascendit.

uERS. 11.---Et spiritus immundi, etc.  Uterque et plagas habentes, et immundi spiritus.  Sed infirmi pia intentione salutis: demoniaci, uel potius in eis demones: non solum timore coacti ad procidendum, uerum etiam ad confitendum maiestatem eius. Presentia enim eius perterriti, quem Filium Dei esse iamiamque nouerant, celare non poterant. Saniores Arianis, qui etiam hodie negant Filium Dei esse.

uERS. 12.---Ne manifestarent.  Non solum demones, qui inuiti, uel ab eo sanati, qui sponte confitentur: sed et apostoli toto orbe post passionem predicaturi, ante passionem tacere iubentur, ne diuina maiestate predicata passio differretur, et sic salus mundi.

uERS. 13.---Et ascendens.  Postquam immundos spiritus se predicare prohibuit, sanctos elegit,  qui eum predicarent et nefandos spiritus eiicerent.

Mons iste significat altitudinem iustitie, qua instruendi, et quam predicaturi erant, per locum admonet ad celestia erigi, sic et legem in monte dedit.

 Consuetudo diuine Scripture est allegorice loqui: sed nos sic excelsa sensibus nostris applicemus, ut historie ueritatem, etc., usque ad in montem uocantur excelsi et merito et uerbo, ut locus congruat meritis altis.

uERS. 14.---Ut essent duodecim. Speciem Iacob dilexit Deus cum uideret excelsus gentes, et separaret filios Adam. Statuit terminos populorum iuxta numerum filiorum Isrel, ut sint super thronos duodecim, iudicantes duodecim tribus Isrel. Quibus  data est potestas, quam Filius accepit a Patre secundum carnem, ut opera que ipse fecit et ipsi faciant, et maiora horum faciant.

 Dedit etiam potestatem mortuos suscitandi, sicut Mattheus dicit, ut uirtus ostensa fidem, etc., usque ad quia lingue in signum sunt non fidelibus, sed infidelibus .

uERS. 16.---Et imposuit.  Non modo primum, sed cum adducto ab Andrea dixit: Tu uocaberis Cephas, quod interpretatur Petrus . Sed hic euangelista te attentum reddit dicens, quod, etc., usque ad uel audiens tristitiam mortis, scilicet cum ei dicitur: Alius te cinget et ducet quo tu non uis .

 uERS. 17.---Et Iacobum. Qui supplantata habet desideria carnis. Et Ioannem, qui gratia accepit quod alii per laborem. Et imposuit eis nomen Boanerges, quod est filii tonitrui. Quorum sublime meritum in monte meretur audire tonitruum Patris per nubem de Filio tonantis: Hic est Filius meus dilectus , ut per nubem carnis et ipsi Christi ignem ac fulgura in pluuiam spargerent in terris. quoniam Dominus in pluuiam fulgura fecit, ut exstinguat misericordia quod iudicium exurit; unde: Misericordiam et iudicium cantabo tibi, Domine .

Iacobum. Qui curam carnis Domino uocante supplantauit, et ipsam carnem Herode trucidante contempsit.

 Ioannem.  In quo est gratia, uel Domini gratia, qui ob amoris precipui gratiam quam uirginali gloria promeruit, supra Redemptoris sui pectus in pena recubuit.

Filii.  Quorum unus intonans, uocem theologam  emisit: In principio erat uerbum, etc.  Quam tanto pondere grauidam reliquit, ut si aliquanto plus intonare uoluisset, nec ipse mundus capere potuisset.

uERS. 18.---Et Andream.  Qui uiriliter uim facit perditionis sue ut responsum mortis semper in se habeat et animam semper in manibus suis.

Et Philippum.  Qui os lampadis est, qui illuminat ore quod accepit, cui datum est opus oris  illuminati. Hoc locutionis genus sepe Scriptura commemorat, quando nomina propter mysteria sunt posita: quod nunc euangelista, ex Dei persona uehementer affectans interserit.

Et Bartholomeum.  Qui est filius suspendentis aquas, illius scilicet qui dixit: Mandabo nubibus meis ne pluant . Nomen uero filii Dei per pacem et dilectionem acquiritur: Beati enim pacifici, quoniam filii Dei uocabuntur . Et: Diligite inimicos uestros ut sitis filii Dei .

Et Mattheum. Qui est donatus: cui non solum remissio peccatorum, sed etiam in apostolorum numero esse datur, ut leo et bos simul comedant, et lupus cum agno .

Nota, quod alii euangeliste Mattheum preponunt,  et publicanum non dicunt. Ipse post Thomam se ponit, et publicanum se dicit.

Et Thomam.  Qui est abyssus. Multi enim profunda sciunt, sed non proferunt. Unde scio hominem in Christo, etc., usque: que non licet homini loqui .

 Thomas abyssus: quia altitudinem uirtutis in resurrectione penetrauit. uel geminus, grece quod dicitur didymus, id est, dubius propter dubium cor, quia resurrectionem uix credidit.

Et Iacobum Alphei. Id est, docti uel millesimi, cuius a latere cadent mille, et decem millia a dextris tuis .

 Iacobum Alphei, qui et frater Domini dicitur:  quia Maria Alphei fuit soror, etc., usque ad post resurrectionem statim Ierosolymorum ordinatur episcopus, tanquam doctus uel docti filius.

Thaddeum. Custos cordis. Hunc Lucas in Euangelio, et in Actibus apostolorum Iudam Iacobi nominat, quia frater Iacobi fratris Domini. Unde dicitur filius Marie matris Iacobi et Ioseph et Iude et Simonis.

 Et Thaddeum, qui est corculus, id est, cordis cultor qui seruat cor suum omni custodia. Munditia namque cordis uidetur Deus ut per uitrum mundum.

Et Simonem.  Simon Cananeus a Cana uico Galilee, qui et Simon Zelotes, id est, emulator. Cana, Zelus; Cananeus, Zelotes.

 Et Simonem Cananeum. Qui et Zelotes Simon ponens uel habens tristitiam. Beati namque qui lugent, quoniam ipsi consolabuntur . Trinum luctum implet qui consolationem querit futuram. Deflet propria peccata cum Dauid et Maria. Cum Paulo flet cum flentibus. Et flet multum cum Ioanne qui dicebat: Et ego flebam multum: quia nemo dignus inuentus est aperire librum et soluere signacula eius . Zelotes autem dicitur quem comedit zelus domus Dei, ut Phinees: Et cessauit quassatio .

uERS. 19.---Et Iudam Scariotem. Qui non delet peccatum suum per penitentiam, nec illud deletur per memoriam. Unde: Et peccatum matris eius non deleatur. Fiat contra Dominum semper .

 Iudas confitens uel gloriosus; Scarioth memoria mortis. Confessores multi sunt in Ecclesia superbi et gloriosi quorum primus Simon Magus, et alii heretici, quorum memoria mortalis in Ecclesia celebratur: ut deleatur.

 Iudas Scarioth a uico in quo ortus, aut a tribu Issachar. Issachar merces, pretium scilicet perditionis: Scarioth, etc., usque ad quos unius exemplum ad timorem humiliat, ut angelos luciferi casus, ut Non glorietur sapiens in sapientia sua , sed qui gloriatur, in Domino glorietur .

Et ueniunt, etc.  Qui aliorum curam susceperunt, sollicite custodire debent conscientie donum, ut se prius, inde alios regant.

 uERS. 20.--- Domus in qua conueniunt, primitiua Ecclesia est. Turbe que impediunt panem manducare, peccata et uitia sunt, quia qui manducat corpus Domini indigne, iudicium sibi manducat et bibit, non diiudicans corpus Domini . Unde Dominus in furorem uertitur cum dicit: Nisi manducaueritis carnem Filii hominis et biberitis eius sanguinem, non habebitis uitam .

uERS. 21.---Et cum audissent, etc. Turba frequentat eum, sui tanquam furiosum despiciunt, in quo salus gentium notatur, et inuidia Iudeorum reprobatur, de quibus: In propria uenit, et sui eum non receperunt .

 uERS. 22.---Et Scribe.  Si qui tarditate mentis non intelligunt uerbum Dei, remanet tamen spes salutis; si forte intelligant, nulla. Qui autem intelligere nolunt et inuertunt quod intelligunt, nulla spes est. Unde, Scribe, id est sapientes, etc. Ab Hierosolymis. Quod significat eum a ciuibus suis esse persequendum usque ad mortem. Legimus supra quia secuta est eum turba a Galilea et Ierosolymis, et trans Iordanem et circa Tyrum et Sidonem, que sunt ciuitates gentilium: et Scribe ab Ierosolymis blasphemabant: quia turba populi Iudeorum illum cum palmis et laudibus perduxit; gentiles desiderabant; Scribe et seniores populi de nece eius tractabant. Beelzebub habet. uir muscarum siue habens muscas: quo nomine principem  demoniorum cognominabant propter sordes immolatitii cruoris.

uERS. 23.---Quomodo potest Satanas, etc.  Eligant quod uolunt. Si Satanas Satanam non potest eiicere, nichil contra Dominum dicunt. Si autem potest, recedant a regno eius, quod diuisum stare non potest.

uERS. 27.---Et tunc domum eius diripiet.  Domum diripuit, quia omnes mundi partes a diabolo possessas, apostolis et eorum successoribus quasi diuisas prouincias, ut populos ad fidem conuerterent, distribuit.

uERS. 29.---Qui autem blasphemauerit.  Quia non meretur penitentiam agere ut recipiatur, qui Christum intelligens principem demoniorum esse  dicebat, etc., usque ad: Qui enim fecerit et docuerit, hic magnus uocabitur in regno celorum .

 Mattheus dicit : Qui blasphemauerit in Spiritum sanctum uel uerbum, etc. Ubi ostendit quedam reuelari in futuro. Quod de minimis intelligendum est, ut de sermone otioso, de risu nimio; quorum etiam hec uita ueniam promeruit.

In eternum. Hoc contra Origenem, qui omnibus peccatoribus ueniam promittit post iudicium transactis innumeris seculis.

Reus erit eterni delicti.  Non quia spiritum non esse: uel quia esse, sed non Deum esse: uel Deum esse, sed minorem Patre et Filio: quia hoc non inuidia diabolica, sed humana ignorantia, etc.

 uERS. 31.---Fratres.  Non filii Marie semper uirginis, ut mentitur Heluidius: uel Ioseph ex alia uxore, sicut alii garriunt, sed cognati.

 Mater et fratres, populus Iudeorum ex quibus Christus secundum carnem, foris stant in litterali sensu. Turba in domo, gentes in spirituali mysterio. Foris uolunt Iudei uidere Christum, quia, spiritualem intelligentiam non querentes, potius ad carnalia docenda eum exire cogunt uel querunt.

uERS. 33.---Que est mater.  Non refutat obsequi matri qui dicit: Honora patrem et matrem : sed ostendit se plus debere paternis mysteriis, quam maternis affectibus, idem exemplo monstrauit, quod uerbo ait: Qui amat patrem aut  matrem plus quam me, non est me dignus . Nec fratres iniuriose contemnit, sed opus spirituale preficit cognationi, docens meliorem esse copulam cordium quam corporum.

uERS. 34.---Ecce mater mea, etc.  Ut sciamus nos esse et fratres eius et matrem si uoluntatem Patris eius fecerimus, ut coheredes simus, quia non in sexibus, sed in factis discernit. Soror et frater credendo, mater predicando, dum per predicationem amor Christi quasi ipse Christus in corde auditoris generatur.



CAPUT Iu.

uERS. 1.---Et iterum cepit docere.  Exiens de domo ubi demonium habere dicitur, docet ad  mare, ut ostenderet se ob perfidie culpam Iudeam relicturum et ad gentes transiturum. Unde apte premittitur, quia predicante eo in domo, mater et fratres foris steterunt.

 Cepit docere ad mare, ut locus indicet auditores amaros et instabiles. Et ideo, etc., usque ad qui amara dulcificat, tristia conuertit in gaudium, egritudinem in salutem.

Nauim ascendens, etc.  Ecclesiam, que est in mari inter infideles, quam Deus gratia sue uisitationis illustrat et dilectam sibi mansionem consecrat.

Et omnis turba circa mare.  Hi sunt qui nuper ad audiendum uerbum uenerunt, et inde pietate animi, ab amaritudine reproborum tamquam a  mari secuti sunt: sed nondum cum Domino in naui sunt, quia nondum celestibus mysteriis uel sacramentis que desiderant imbuti sunt.

uERS. 2.---In parabolis multa. Parabola est rerum natura discrepantium sibi sub aliqua similitudine facta comparatio. More sue prudentie loquitur, ut qui celestia sapere non poterant, per similitudinem terrenam auditam percipere potuissent. Grece similitudo dicitur quando quod intelligi uolumus, per aliquas comparationes indicamus, ut ferrum, aliquem durum, uelocem, uentis comparamus et auibus. Idem fit in tricesimo sexagesimo et centesimo fructu, id est lege, prophetia et Euangelio, quod in ore trium testium mysterium regni in monte ostensum, id est, Moysi, Elie et Iesu, consistit.

 uERS. 4.---Aliud cecidit secus uiam, etc. Lucas: Et conculcatum est, et uolucres celi comederunt . uia mens, metu carnalium cogitationum trita: unde semen perit nec fructum affert, et a uolucribus rapitur, id est a demonibus, qui uolucres celi dicuntur siue quia celestis et spiritualis nature, uel, quia in ere habitant.

uERS. 15.---Hi autem, etc. Differentias ponit eorum qui audiunt uerbum. Sunt autem quidam, ut gentiles, qui nec audiunt.

uERS. 19.---Reliqua concupiscentie, etc. Quod preceptum est. Precipitur enim: Concupisces sapientiam: serua mandata , etc. Et alibi: Beatus uir qui timet Dominum, in mandatis eius uolet  nimis . He concupiscentie bone: qui reliqua concupiscit, aberrat.

uERS. 21.---Lucerna, etc.  Lucerna uerbum Dei. Modius aut lectus, auditus inobedientium. Candelabrum, apostoli, quos illuminauit uerbum Dei. Absconditum et occultum, quod palam fit cum a Domino tractatur.

 Modius, uita nostra diuina prescientia mensurata. Lectus, caro, in qua, etc., usque ad quia ei carnis concupiscentias preponit.

Nonne ut super candelabrum ponatur?  Ut dominetur predicatio ueritatis, subsit seruitus corporis, per quam tamen excelsior appareat doctrina tanquam per candelabrum lucerna.

uERS. 22.---Non est enim aliquid, etc. Quasi  dicat: Nolite erubescere Euangelium, quia nichil occultum modo, quod non fiat palam in iudicio, quando illuminabit Deus abscondita tenebrarum, et manifestabit consilia cordium ; ubi uobis a Deo laus, illis autem pena eterna.

uERS. 24.---In qua mensura, etc.  Etenim secundum mensuram fidei unicuique diuiditur intelligentia mysteriorum, et adiicietur nobis donum scientie, etiam adiicientur uirtutes.

uERS. 25.---Qui enim habet, etc. Scilicet qui fidem habet, habebit uirtutem, et qui habet opus uerbi, habebit intelligentiam mysterii. Et econtra, qui non habet fidem, deficit uirtute; et qui non habet opus uerbi eius intelligentia caret; et qui non intelligit, auditum perdit, ac si non audisset.

 uERS. 26.---Sic est regnum Dei.  Scriptura diuina per terrenas similitudines monstrat celestia sacramenta, sicut per totum Euangeliorum corpus constat. Regnum Dei est Ecclesia que, etc., usque ad: Quoniam adest messis, id est consummatio seculi, in qua iusti gaudebunt qui in lacrymis seminauerunt.

uERS. 29.---Mittit falcem.  Messis quidem tempus consummationis, falx Dei uerbum omni gladio ancipiti penetrabilius. Ceterum falx hoc loco non denotat, etc., usque ad omnes enim ferunt frumentum, etsi non eque multum omnes.

uERS. 31.---Sicut granum.  Hoc semen iterum comparat grano sinapis, quod minimum in timore est, magnum in caritate, que maior est  omnibus oleribus, quia Deus caritas est, et omnis caro fenum, et qui infirmus est, olera manducet. Et facit ramos misericordie et compassionis. Cuius sub umbra pauperes Christi qui sunt celi animalia delectantur habitare.

Seminatum fuerit. A Christo siue ab homine in terra, uel in agro, id est in corde suo. Hic homo est sensus noster et animus, qui fouens granum predicationis humore fidei facit pullulare in agro pectoris sui. Minus est, etc. Quasi contemptibilia predicans, et primo non creditur, quia predicat Deum hominem mortuum, crucifixum, hoc eloquentie et sapientie philosophorum comparatum minus inuenitur.

 uERS. 32.---Ascendit, etc. Que altitudine, amplitudine, annositate transcendit herbarum naturam: Alta est, quia ad celestia sustollit; ampla, quia totum mundum occupauit; annosa, quia non poterit finiri. Oleribus.  Philosophicis disciplinis, que tanto apertius excrescunt, uiliores fiunt: quia sicut olera herbarum cito decident.

uERS. 34.---Sine parabola.  Non quod nullum sermonem turbis apertum faceret, sed quia nullus sermo eius inuenitur in quo aliquid parabole non inueniatur.

Seorsum autem discipuli.  Illi enim digni erant audire mysteria in intimo penetrali sapientie, qui, remotis cogitationum tumultibus, in solitudine uirtutum permanebant. Sapientia enim est in tempore  otii discenda.

uERS. 36.---In naui.  Allegorice: Mare seculi estus. Nauicula, crux qua mundi fluctus ascendimus et ad littus patrie celestis peruenimus. Alie naues, etc., usque ad erant enim forsitan ille naues nuper facte et in portum tantum deducte, uel post maris pericula ad portum reducte.

uERS. 38.---In puppi.  Puppis mortuis pellibus uiuos continet et fluctus arcet, et ligno solidatur, etc., usque ad: Tranquillitas magna; pax Ecclesie post pressuras, siue theorica post actiuam uitam.

Dormiens.  Discipulis nauigantibus Christus obdormit, quia fidelibus regni futuri quietem meditantibus et Spiritus sancti secundo flatu uel  remigio proprii conatus mundi fluctus post terga iactantibus, subito Christi passio aduenit, quo ascendente, etc., usque ad sed ad gubernatorem recurramus, illum sedulo excitemus, qui non seruit, sed imperat uentis, qui omnia sedabit, qui portum salutis indulgebit.

uERS. 39.---Tace, obmutesce. Nota quod omnis creatura sentit imperium Creatoris. Non quod omnia animata, ut mentiuntur heretici, sed maiestate conditoris que nobis insensibilia, illi sunt sensibilia.

uERS. 40.---Quid timidi estis?  Quasi dicat: Quid me presente timetis? Cui simile est, quod post resurrectionem exprobrauit incredulitatem illorum, et duritiam cordis, quia hi qui uiderunt eum resurgere, non crediderunt . Et item:  O stulti et tardi corde ad credendum in omnibus que locuti sunt prophete! Nonne oportuit pati Christum et sic intrare in gloriam suam ?

Et timuerunt. Mattheus: Porro homines mirati sunt, dicentes: Qualis est, etc.  Non ergo discipuli, sed alii qui in naui erant mirabantur, de eo dubitantes, cui mare et uentus obedirent. uel etiam ipsi discipuli recte homines dicti, quia necdum nouerant potentiam Saluatoris.



CAPUT u.

uERS. 1.---Et uenerunt, etc.  Gerasa urbs insignis Arabie, trans Iordanem, iuncta monti Galaad in tribu Manasse, non longe a stagno Tiberiadis,  in quo porci precipitati sunt, significat, etc., usque ad et qui erat longe, factus est prope in sanguine Christi.

uERS. 2.---Homo in spiritu.  Homo iste desperatissimus est populus gentium quem enumerat Apostolus. Elatus, superbus, immundus, sanguinarius, idololatra, ignominiosus, etc., usque ad flagellato enim stulto sapiens sapientior fit uel prudentior.

uERS. 3.---Et neque catenis, etc.  Catenis et compedibus graues, et due leges gentium signantur, quibus peccata in re eorum publica cohibebantur. Ruptis catenis  subito agebatur a Domino in deserto, quia etiam transgressis illis legibus ad ea scelera cupiditate raptabantur, que iam uulgarem excederent consuetudinem.

 uERS. 7.---Torqueas.  Magnum tormentum ei a lesione hominis cessare, et tanto dimittit grauius quanto possidet diutius.

uERS. 9.---Quod tibi nomen est?  Non quasi nescius interrogat, sed ut confessa publica peste quam tolerauerat, uirtus curantis gratior appareat. Sed etiam sacerdotes nostri temporis qui per exorcismum demones eiiciunt solent dicere: non aliter patientes posse curari, nisi quantum sapere possunt, omne quod a demonibus uisu, auditu, uel quolibet sensu corporis aut animi uigilantes dormientesue pertulerunt, patenter confiteantur.

Legio mihi nomen est.  Significat populum gentilem innumeris idololatrie cultibus mancipatum: cui contra, est, etc., usque ad reprobos autem plures  secte quam lingue dissociando confundunt.

uERS. 12.---Mitte nos.  Lucas: Et rogabant eum ne imperaret illis, ut in abyssum irent . Sciebant ergo aliquando futurum ut per aduentum eius mitterentur in abyssum, non futura, etc., usque ad nam nisi quis porci more uixerit, in eum diabolus potestatem non accipit, nisi forte ad probandum, non autem ad perdendum.

uERS. 13.---Grex precipitatus est.  Quia iam clarificata Ecclesia, et liberato populo gentium a demonum dominatione, in abditis agunt sacrilegos ritus, etc., usque ad quoniam ob unius hominis salutem duo millia porcorum suffocantur.

uERS. 14.---Qui autem. Quia quidam primates impiorum, quamuis Christianam legem fugiant, potentiam  tamen eius stupendo et mirando per gentes predicant.

uERS. 15.---Et uident illum.  Lucas: Sedentem ad pedes eius. quod signat eos qui a peccatis correcti sunt, fixa mentis intentione uestigia Saluatoris que sequantur, intueri.

uestitum. uirtutum studio, quod uesana mente perdiderat. Unde filius prodigus ad patrem rediens, mox stola prima cum annulo induitur: quia quisquis uero corde penituerit potest donante Christi gratia pristina iustitie opera, de quibus ceciderat, cum annulo inuiolate fidei recuperare.

Et timuerunt. Multi enim antiqua suauitate delectati honorare se, sed pati nolle Christianam legem  dicunt, quia eam implere non possunt, admirantes tamen fidelem populum a pristina conuersatione sanatum.

uERS. 17.---Et rogare ceperunt eum.  Ut Petrus: Exi a me, Domine, quia homo peccator sum, etc.  Ne tangant arcam Dei, ut Oza.

uERS. 19.---uade in domum tuam.  Sic quisque post resurrectionem peccatorum in conscientiam bonam redeat et propter aliorum salutem Euangelio seruiat: ut post cum Christo quiescat, ne dum prepropere uult iam esse cum Christo, negligat predicationis mysterium fraterne redemptioni accommodatum.

 Homo sanatus mittitur in domum suam, id est, in spiritualem legis obseruantiam: et predicat,  etc., usque ad quia moralia ad litteram obseruanda sunt.

 Mattheus duos, Marcus et Lucas unum a demone curatum dicunt, quia unus eorum clarioris nominis, est famosioris: et ideo curatio eius est famosior. Allegorice: Duo, gentes significant de duobus filiis Ne. Cum enim Ne tres filios genuerit, unus assumptus est in possessionem Dei, duo idolis dediti.

uERS. 22.---Et uenit quidam, etc.  Post hec Iairus archisynagogus uenit, quia cum intrauerit plenitudo gentium, tunc omnis Isrel, etc., usque ad Abraham et Moyses et Samuel rogant pro plebe mortua, et sequitur iehsu preces eorum.

 Iairus illuminans uel illuminatus: quia  uerbis uite populum illuminauit: et ut hoc posset, a Spiritu sancto illuminatus est.

uERS. 23.---Quoniam filia mea.  Lucas: Quia filia unica erat illi fere annorum duodecim, et hec moriebatur . Filia Archisynagogi est Synagoga sola legali institutione, etc., usque ad subito errorum languore consternata, spirituales uias desperabiliter omisit.

uERS. 24.---Et comprimebant. Dum ad puellam sanandam uadit, a turba comprimitur: quia Iudeis salutis monita prebens, quibus egram eorum conscientiam erigeret, noxia carnalium populorum consuetudine grauatus est.

uERS. 25.---Et mulier, etc. Pergente Domino ad filiam archisynagogi, morbosa mulier annis duodecim  preripit sanitatem, et post filia sanata est et suscitata est: quia sic dispensata est salus humani generis, ut primo aliqui ex Isrel, deinde plenitudo gentium, et sic omnis Isrel saluus fiet.

 Notandum quod puella duodenis et mulier duodecim annis sanguine fluxit, etc., usque ad hec dum Christus Iudeam sanare discerneret, iam paratam aliisque promissam salutem spe certa preuenit.

uERS. 26.---Multa perpessa, etc.  Falsis theologis, philosophis, legum secularium doctoribus, qui se utilia uiuendi precepta dare promittebant. Demones quoque, etc., usque ad ceperunt languoris sui et sperare et inquirere remedium.

 uERS. 27.---uenit in turba.  Si quis mihi ministrat, me sequatur . Et alibi: Post Dominum Deum ambulabis . uel quia Deum presentem in carne non uidet, sed post ad fidei agnitionis gratiam, etc., usque ad sacramentis Euangelicis, quasi suis uestimentis, fontes obsceni sanguinis emundat.

uERS. 31.---Tetigit.  Sola fidelis mulier Dominum tangit, quem passim comitans turba comprimit. Quia qui diuersis inordinate glomerantium heresibus, uel peruersis moribus grauatur, solo fideli Ecclesie corde tangitur; unde: Noli me tangere: nondum enim ascendi ad Patrem meum . Quia ueraciter tangere est eum equalem Patri credere.

  Septima uirtute suscitatur mortua, sed inter uiam tangit fimbriam retro mulier sanguinaria, que cum salute substantiam, etc., usque ad cymbalum confessionem; malum punicum, martyrii uoluntatem significat et uirtutum candorem.

uERS. 33.---Mulier autem.  Ecce quo tendebat interrogatio, ut mulier scilicet confiteatur ueritatem diuturne infirmitatis, et subite credulitatis et sanationis: et ita ipsa confirmaretur in fide et aliis preberet exemplum.

uERS. 35.---Adhuc, etc.  Muliere sanata statim nuntiatur puella mortua: quia Ecclesia gentium a labe uitiorum curata, et ob fidei meritum, etc., usque ad sed quod hominibus est impossibile, Deo est possibile.

 uERS. 36.---Archisynagogo. Archisynagogus cetus est doctorum legis de quibus: Super cathedram Moysis sederunt scribe et Pharisei . Qui si credere uoluerint, etiam subiecta eis Synagoga salua erit.

uERS. 37.---Et non admisit, etc.  Blasphemis et irrisoribus non sunt reuelanda mysteria, sed fidelibus qui honorent. Unde alibi: Iustificata est sapientia ab omnibus filiis suis .

uERS. 38.---Flentes et eiulantes. . Letentur omnes qui sperant in Domino, et in eternum exsultabunt, et habitabis in eis . Hanc letitiam merito infidelitatis Synagoga amisit: et ideo inter flentes et ululantes mortua iacet. Sed iehsu eam funditus interire non patitur.

 uERS. 39.---Non est mortua. Mihi, in cuius dispositione et anima recepta uiuit, et caro suscitanda quiescit. Hinc mos est Christianis, ut mortui qui resurrecturi non dubitantur, dormientes uocentur; unde: Nolumus uos ignorare, fratres, de dormientibus .

 Cum anima que peccauerit moriatur, ea tamen quam Dominus ad uitam eternam preuidet, nobis quidem mortua fuisse, sed ei obdormisse non incongrue dici potest.

uERS. 40.---Eiectis omnibus.  Turba eiicitur ut puella suscitetur: quia nisi secularium curarum multitudo a corde eiiciatur, anima que intus iacet mortua non suscitatur. Dum enim se per uniuersas  cogitationes spargit, ad considerationem sui sese nullatenus colligit.

uERS. 41.---Talitha cumi. In Syro sermone quem euangelista ponit, non plus est quam: Puella, surge. Sed forte ad uim Dominice iussionis exprimendam hoc addidit: Tibi dico, surge, et magis sensum loquentis quam uerba intimare curauit. Sic sepe apostoli et euangeliste cum aliquod testimonium assumunt, magis sensum quam uerba ponunt.

 Ad puellam dicitur Talitha cumi, id est, Puella, surge. Archisynagogo, etc., usque ad unde dicitur: Credidit Abraham Deo, et reputatum est ei ad iustitiam .

 Quod Christus tres mortuos suscitauit, tria genera animarum significat. Puellam suscitat, etc.,  usque ad quartum mortuum annuntiante discipulo audiuit: sed quia uiui qui pro eo precarentur defuerunt: Dimitte, inquit, mortuos sepelire mortuos suos .



CAPUT uI.

uERS. 2.---Unde huic, etc. Mira cecitas. In factis et dictis Christum cognoscere possunt, ob solam generis notitiam contemnunt.

uERS. 3.---Faber.  Qui operatur igni et spiritu; unde: Ipse baptizabit uos in igne et spiritu . Faber est qui fabricatus est auroram et solem.

uERS. 4.---Non est propheta. Prope naturale est ciues ciuibus inuidere quia non opera, sed infantiam  quam uiderunt recordantur.

 Comitatur sepe uilitas originem. Ut, Quis est filius Isai . Sed: Humilia Dominus respicit, et alta a longe cognoscit .

uERS. 5.---Et non poterat, etc. Ne ciues incredulos peius condemnaret faciens multas uirtutes. uel quia in patria sua despicitur, paucas ibi uirtutes fecit et signa, ne penitus excusabiles sint. Maiora quotidie in gentibus signa facit, non tam in corporum sanatione quam animarum.

uERS. 6.---Et mirabatur.  Non quasi de improuiso, sed quasi mirandum ostendit, quia nec prophetis credunt, nec ipsi quem presentem cernunt.

uERS. 7.---Et uocauit.  Mittuntur duodecim  apostoli, et datur eis potestas precepta docendi ut comitetur uerbum simul et factum: et cum promissis inuisibilibus uirtutes misceantur, et sic cum ungunt egros oleo, infirmitatem fidei uirtute corroborant.

Et dabat illis, etc. Benignus Dominus et magister non inuidet discipulis et seruis potestatem suam. Sed ipse potestate sua agit, illi sua infirmitate, si quid agunt, et Domini uirtutem confitentur dicentes: In Iesu nomine surge et ambula .

uERS. 8.---Ne quid tollerent, etc. Tanta sit in Domino fiducia, ut nichil deesse certissime sciant, ne dum sibi prouident temporalia, minus aliis prouideant eterna.

  Mattheus et Lucas memorant Dominum discipulis dixisse, ut nec uirgam ferrent: Marcus ne quid tollerent nisi uirgam. Sed illi realiter uirgam accipiunt. Marcus per uirgam potestatem accipiendi necessaria a subditis intelligit.

uERS. 9.---Calceatos sandaliis.  Ut pes neque tectus sit neque nudus ad terram, id est, nec Euangelium occultetur, nec terrenis commodis innitatur.

Ne induerentur duabus tunicis.  Quod est ut simpliciter ambulent, non dupliciter.

uERS. 11.---Excutite puluerem de pedibus.  Puluis excutitur de pedibus in testimonium laboris sui, quod ingressi sunt ciuitatem, quod predicatio usque ad illos peruenerit. uel quod nichil ab eis acceperint  ad uictum necessarium qui Euangelium spreuerunt.

uERS. 13.---Et ungebant oleo.  Iacobus dicit: Infirmatur quis in uobis? inducat presbyteros Ecclesie, et orent super eum ungentes eum oleo , etc. Unde patet ab apostolis hunc morem esse traditum ut energumeni et alii egroti ungantur oleo a pontifice consecrato.

uERS. 14.---Et audiuit rex.  Lucas : Audiuit Herodes tetrarcha omnia que fiebant, etc. Unde intelligendum, aut confirmatum eum ex aliorum uerbis credendo dixisse, aut adhuc hesitando, etc., usque ad non resurrexisse, sed subleuatum esse furtim credere maluerunt.

uERS. 17.---Philippi fratris sui.  uetus  historia narrat Philippum maioris Herodis fuisse filium, et fratrem Herodis sub quo passus est Dominus, et duxisse Herodiadem, filiam Arethe, et postea Aretham ortis simultatibus filiam suam tulisse, et Herodi inimico Philippi in dolorem ipsius nuptiis copulasse. Egesippus uel Iosephus tamen longe aliter.

uERS. 18.---Non licet tibi habere, etc.  Qui uenerat in spiritu et uirtute Elie, Herodem arguit et Herodiadem, sicut, etc., usque ad homo enim ad laborem nascitur, et sancti per mortem transeunt ad requiem.

uERS. 23.---Et iurauit.  Non excusatur a periurio per iuramentum. Ideo enim forte iurauit, ut occasionem inueniret occidendi. Et si illa patris aut  matris interitum postulasset, non utique concessisset Herodes.

uERS. 26.---Et contristatus, etc.  Consueto more Scripture contristatus, non re, sed multorum opinione. Sicut et ipse Ioseph, etc., usque ad ut sub occasione pietatis impius fieret.

uERS. 27.---Caput eius in disco.  Caput legis quod est Christus, a corpore abscinditur, etc., usque ad Christus autem, qui est lux mundi, cum incipiunt crescere dies.

uERS. 29.---Et tulerunt.  Iosephus narrat Ioannem uinctum, in castellum Macheronta adductum ibique truncatum. Ecclesiastica narrat historia, in Sebaste urbe Palestine, que dicta est quondam Samaria.  Tempore uero Iuliani, etc., usque ad expurgato a sordibus templo Serapis ossa eadem ibi posuit, et basilicam in honore sancti Ioannis consecrauit.

uERS. 30.---Et conuenientes.  Ad locum unde exeunt flumina redeunt. Deo gratias semper referunt super his que acceperunt.

Omnia. Non solum que ipsi egerant et docuerant apostoli Domino renuntiant, sed etiam que Ioannes eis docentibus passus sit. uel sui uel eiusdem Ioannis discipuli, sicut Mattheus scribit.

uERS. 31.---uenite seorsum.  Non solum requisitionis causa, sed mystice significat quod, relicta Iudea, que, etc., usque ad uenit seorsum, ducit quos eligit, ut inter male uiuentes mala non attendant,  ut Loth in Sodomis, et Iob in terra Hus, et Abdias in domo Achab.

Requiescite. Ut aues in ramis sinapis. Pusilla hic requies sanctis, longus labor: sed post dicitur illis ut requiescant a laboribus suis.

Erant enim, etc.  In arca Ne animalia que intus erant, foras mittebantur, et que foris erant, intus erumpebant. Sic in Ecclesia Iudas, etc., usque ad tunc cessabit uentus et procella, Iesu sedente et regnante in naui, que est uniuersalis Ecclesia.

uERS. 32.---Abierunt in deserto.  Petendo solitudinem fidem turbarum an se sequatur explorat, et exploratam digna mercede remunerat. Turbe autem non iumentis, non uehiculis, sed proprio labore  pedum, iter deserti arripiunt, et salutis desiderium ostendunt. Rursus ipse excipiendo fatigatos, docendo inscios, sanando egrotos, recreando ieiunos, quantum deuotione credentium delectetur insinuat.

uERS. 33.---Et pedestres. Nota quia non in aliam maris ripam sine Iordanis nauigio peruenerunt. Sed transito aliquo freto uel stagno, proximos eiusdem regionis locos adierunt, quo etiam pedestres indigene peruenire potuerunt.

uERS. 34.---Et misertus est.  Quomodo misertus sit, Mattheus plenius exponit hoc modo: Et misertus est eis, et curauit languores eorum. Hoc est enim pauperum et non habentium pastorem ueraciter misereri, et uiam ueritatis aperire, et languidos  curare et ieiunos reficiendo ad laudem superne largitatis animare; que sequentia eum fecisse declarant.

uERS. 35.---Et cum iam hora. Die declinata Saluator turbas reficit, quia uel fine seculi propinquante, uel cum sol iustitie pro nobis occubuit, a diutina spiritalis inedie sumus liberati fame.

 Christum deserta gentium petentem multe. fidelium caterue relictis menibus prisce conuersationis, neglectoque uariorum dogmatum presidio, sequuntur, et cum primum notus in Iudea Deus, tunc exaltatus est super celos et super omnem terram gloria eius.

uERS. 37.---Date illis. Prouocat apostolos ad fractionem  panis, ut illis se non habere testantibus, magnitudino signi notesceret. Et insinuans, quia quotidie per eos ieiuna corda sunt pascenda, cum eorum exemplis uel uerbis ad amanda celestia suscitamur. Notandum, quod hoc panum miraculum Ioannes scripturus premisit, quod proximum esset Pascha. Mattheus et Marcus hoc, interfecto Ioanne, continuo esse factum dicunt: unde colligitur Ioannem imminente Pascha fuisse decollatum, et alio sequente Pascha crucifixum Dominum.

uERS. 38.---Quinque.  Quinque panes, quinque Mosaice legis libri, quibus diuine eternitatis cognitio, mundi creatio, cursus habentis seculi, et uera Deo seruiendi religio, etc., usque ad ad ultimum uero magno munere dat electis ut edant et  bibant super mensam suam in regno suo.

uERS. 39.---Secundum contubernia.  Diuersi discubitus, distincti ordines ecclesiarum qui unam catholicam faciunt.

uERS. 40.---Per centenos et quinquagenos. Per quinquaginta iubilei requies. Quinquagenarius autem bis ductus centum facit; et ideo utriusque quietis perfectionem significat, scilicet, corporis et mentis. Qui enim quiescit ab actibus prauis, requiem habet corporis. Qui autem a cogitationibus etiam peruersis, requiem habet mentis.

Bene autem super uiride fenum discumbentes, Dei pascuntur alimentis, qui per studium abstinentie, calcatis illecebris carnis, audiendis implendisque uerbis Dei operam impendunt.

 Ideo alii quinquageni, alii centeni, quia requiescitur prius a malo opere, ut post sit etiam requies in mente.

uERS. 41.---Et acceptis. Non noua cibaria creat quia incarnatus, non alia quam que scripta erant predicat: sed legem et prophetas mysteriis grauida esse demonstrat.

Fregit. Et ante turbas ponenda distribuit discipulis suis, quia sacramenta sanctis doctoribus, qui hec toto orbe predicent, patefecit.

uERS. 43.---Et sustulerunt, etc.  Secretiora mysteria que rudes capere nequeunt, perfectiores diligenter inquirunt. Nam per cophinos, duodecim apostoli: et per apostolos sequentes doctores figurantur, foris despecti, intus salutaris cibi reliquiis  ad alenda humilium corda cumulati. In cophinis enim seruilia geruntur opera: sed ille eos panis fragmentorum impleuit, qui infirma mundi, ut frangat uel confundat, elegit.

uERS. 44.---Quinque millia.  Propter quinque sensus corporis. Hi Dominum secuti, significant eos qui in seculari adhuc habitu positi, exterioribus que possident bene uti norunt. Qui recte quinque panibus aluntur: quia necesse est ut tales legalibus adhuc preceptis instruantur. Qui autem mundo omnino renuntiant, et quatuor sunt millia et septem panibus refecti, hoc est euangelica perfectione sublimes, et spirituali gratia intus eruditi.

uERS. 45.---Et statim cegit. Exemplum dat nobis  ut in omnibus bonis que agimus humani fauoris retributionem uitemus: ne nos operatio uirtutum ad concupiscentiam flectat temporalium. Quod ipse Dominus nobis insinuans, cum hi qui uirtutes eius admirabantur, regem eum facere uellent, fugit in montem orare. Crucifixoribus promptus occurrit, ut scilicet parati simus ad aduersa toleranda, cauti ad blandimenta si arriserint, et ne nos, si affluant, emolliendo decipiant, crebris a Domino precibus imploremus.

Ad Bethsaidam.  Bethsaida ciuitas est in Galilea Andree et Petri et Philippi prope stagnum Genesareth. Sed Marcus dicit, etc., usque ad que ambe sunt ciuitates in Galilea iuxta stagnum Genesareth: quod etiam Tiberiadis a Tiberiade ciuitate  sic uocatur.

uERS. 46.---Abiit in montem.  Bene orat qui Deum orando querit, a terrenis ad superiora progrediens, uerticem curie sublimioris ascendit. Qui de diuitiis, etc., usque ad omnia que uult potest, quia aduocatus et iudex noster est; alterum pietatis officium, alterum potestatis insigne.

uERS. 47.---Et ipse solus, etc. Qui aliquando omnino in periculis Ecclesiam deseruisse uidetur; unde: Ut quid, Domine, recessisti longe  etc. Sed quia differt auxilium, non aufert subsidium.

uERS. 48.---Et circa quartam.  Stationes et uigilie militares, horarum spatio diuiduntur: patet ergo eos, etc., usque ad Lucifer namque tres horas noctis, id est, totam uigiliam matutinam illuminare  dicitur.

Et uolebat preterire eos.  Ut ad horam, scilicet, conturbati: sed continuo liberati, plus liberationis sue miraculum stuperent, et ereptori suo, etc., usque ad Cum ambulaueris in igne, non combureris, et flamma non ardebit in te;

uERS. 49.---Putauerunt.  Adhuc heretici putant phantasma esse, nec ueram carnem de uirgine assumpsisse. Theodorus enim, etc., usque ad et qualiter non infusis pedibus corporale pondus habentibus et materiale onus, deambulabat in humidam et instabilem substantiam.

uERS. 50.---Nolite timere. Prima subuentio est pellere timorem; secunda, tempestatem presentie  sue uirtute compescere. Nec mirum si Domino ascendente in nauim cessat uentus: quia in quocunque corde per gratiam sui amoris adest, mox uniuersa uitiorum et aduersantis mundi et malignorum spirituum bella quiescunt.

uERS. 52.---Non enim intellexerunt.  Miraculo panum, quod esset rerum conditor ostendit. Ambulando super undas, quod totum corpus habebat liberum ab omni grauedine peccati. Placando uentos et undas, quod elementis dominaretur ostendit. Sed carnales adhuc discipuli magnitudine quidem uirtutum stupebant, sed diuine maiestatis ueritatem non cognoscebant.

uERS. 54.---Cognouerunt. Rumore, non facie uel  magnitudine signorum: etiam uultu plurimis notus erat.

uERS. 56.---Fimbriam uestimenti.  Minimum mandatum quod qui transgressus fuerit, minimus uocabitur in regno celorum: uel assumptionem carnis per quam uenimus ad uerbum Dei.



CAPUT uII.

uERS. 1.---Et conueniunt.  Patet quam uera sit confessio Domini ad Patrem qua dicitur: Quia abscondisti hec a sapientibus et prudentibus, et reuelasti ea paruulis . Indocti ueniunt, infirmos adducunt, ut uel fimbriam eius contingant, et ideo cupita salute patiuntur. Pharisei uero et Scribe, qui doctores populi esse debebant, non ad uerbum  audiendum, non quasi ad medicum, sed ad questionum pugnas concurrunt.

uERS. 2.---Communibus manibus.  Immundis, uel communibus manibus communionem gentium significat. Munditia Phariseorum sterilis est, communio apostolorum non tota extendit palmites suos usque ad mare. Non lotis. De non lotis corporis manibus uituperant, cum in eorum operibus nichil immunditie inueniatur. Ipsi aqua exterius loti, conscientie liuore intus sunt polluti.

uERS. 3.---Pharisei.  Superstitiosa hominum traditio crebrius lauari, ob manducandum et huiusmodi. Sed necessaria doctrina ueritatis eos iubet, qui panem uite qui de celo descendit manducare desiderant, crebro eleemosynarum, aliorumque  iustitie fructuum lamento sua opera purgare.

uERS. 4.---Baptismata. Frustra uasorum baptismata seruant, qui cordium suorum et corporum sordes negligunt. Non enim hoc de materialibus manibus dictum est, sed pro mentium emundatione, et operum castigatione, et animarum sanctimonia et salute.

uERS. 5.---Quare discipuli tui, etc. Mira stultitia! Filium Dei arguunt, quia non seruat precepta hominum. Manus autem, id est, opera non corporis sed anime lauande sunt, ut fiat in illis uerbum Dei.

uERS. 6.---Bene prophetauit.  Latratum Phariseorum reprimit furca rationis, id est, Moysi et Isaie increpatione, ut et nos hereticos uerbis  Scripture uincere possimus.

uERS. 9.---Bene irritum. Falsam calumniam uera ratione confutat, quasi, uos propter traditionem hominum precepta Dei contemnitis et negligitis, quare ergo meos discipulos arguitis, qui iussa seniorum paruipendunt, ut custodiant mandata Dei?

uERS. 11.---uos autem dicitis.  Consulens Dominus imbecillitati, uel etatum uel penurie parentum, precepit, etc., usque ad qui uerus Pater est, oblatio Domini preponatur. Tibi profuerit.  In tuos usus consumitur, quod sacrilegium est. uel interrogatiue. Quasi dicat: Proderit tibi? Non debet: Hoc metuentes patres afficiebantur inedia.

uERS. 15.---Nihil est extra, etc.  Nec  idolothytum in quantum cibus est, in quantum Dei creatura est, sed demoniorum inuocatio hoc facit immundum. Unde: Non potestis bibere calicem Domini et calicem demoniorum .

Iudei se partem Dei iactant, communes cibos uocant, quibus omnes homines utuntur, ut ostrea, lepores, et huiusmodi animalia, que ungulam non findunt, nec ruminant, nec squamosa in piscibus sunt.

uERS. 18.---Et uos imprudentes. Corripiuntur, quia que per se patent, mystica putant. Ex quo aduertimus uitiosum esse auditorem, qui obscura manifeste, aut manifeste dicta obscure uult intelligere.

uERS. 19.---Et in secessum.  Hinc calumniantur quidam heretici, quod Dominus physice  ignarus putet omnes cibos, etc., usque ad per occultos meatus  ad inferiora dilabitur et in secessum uadit.

 Quedam sic accedunt ut etiam mutent et mutentur, sicut et ipse cibus amittens speciem suam, in corpus nostrum uertitur, et nos refecti in robur mutamur.

uERS. 21.---De corde hominum.  Anime locus principalis non iuxta Platonem in cerebro, sed iuxta Christum in corde est. Arguuntur etiam, etc., usque ad ut si pulchram mulierem nos crebro uiderit inspicere, intelligit nos amare.

uERS. 24.---Et inde surgens. Relictis Scribis et Phariseis calumniatoribus, in partes Tyri et Sidonis secessit, ut Tyrios Sidoniosque curaret. Neminem.   Quamuis latere non potuerit, non tamen factum est quod uoluit. Sed exemplum, etc., usque ad ut filiam Syrophenisse a demonio liberaret et per fidem gentilis femine Scribarum et Phariseorum perfidiam argueret.

uERS. 25.---Mulier enim. Marcus dicit Dominum fuisse in domo, cum uenit ad eum mulier. Mattheus dicit quod clamat post nos . Per quod innuit quod post ambulantem preces emiserit. uenit ergo ad eum mulier in domum, sed quia Mattheus ait: Non respondit ei uerbum, dedit intelligere quod ambo tacuerunt, et cum silentio ingressi sunt. Et ita cetera contexuntur, que in nullo dissentiunt.

 Mulier est mater nostra Romana Ecclesie. Nata, demoniaca occidentalis barbaries, cuius  fides fecit de cane ouem. Micas intellectus querit, non panem infractum littere cupit.

 Mulier gentilis, sed cum fide ad Dominum ueniens Ecclesiam significat de gentibus collectam, que pro filia, etc., usque ad qui priscas sue perfidie mansiones relinquunt, atque in domum Dei, id est Ecclesiam, pia se deuotione transferunt.

uERS. 27.---Sine prius saturari filios. Quasi dicat: Futurum est ut et uos gentes salutem consequamini: sed prius oportet Iudeos, qui antiqua electione filii Dei nominantur, pane celesti refici, et sic tandem gentibus uite pabula ministrari. Filiorum.  Mira conuersio: nam Isrel quondam filius, nos canes. Pro diuersitate fidei ordo nominum mutatur.  De illis dicitur: Circumdederunt me canes multi . De nobis: Alias oues habeo, que non sunt ex hoc ouili .

uERS. 28.---De micis. Non integros cibos digna sum recipere, reliquiis catellorum contenta sum, ut sic ueniam ad panem integrum.  De micis, etc. Mensa, scriptura, unde: Parasti in conspectu meo mensam, etc. . Mice puerorum, etc., usque ad ut ad speranda superna que a Domino promissa sunt premia in celo, merito se humilitatis erigant.

uERS. 29.---Propter hunc sermonem.  Hic datur exemplum catechizandi et baptizandi infantes, quia per fidem et confessionem parentum in baptismo liberantur a demonio paruuli, qui necdum per se sapere uel aliquid agere boni possunt aut mali.

 uERS. 31.---Tyri.  Tyrus angustia significans Iudeam, cui Dominus: Coangustatum est stratum et pallium breue, utrumque operire non potest, ut transferat se ad alias gentes . Sidonem.  Sidon, uenatio, fera indomita, nostra regio uel natio est. Decapoleos.  Regio decem urbium trans Iordanem ad Orientem. Quod autem dicitur: uenit ad mare Galilee inter medios fines Decapoleos, non ipsos eum intrasse significat, neque enim mare transnauigasse dicitur, sed usque ad mare uenisse, atque ad locum qui medios fines Decapoleos longe trans mare positos respiciebat.

 Saluator ad saluandas gentes ab apostolis deducitur, et docet quod adolescenti interroganti respondit: Nosti mandata, hec fac et uiues .

 uERS. 32.---Surdum et mutum.  Qui scilicet, nec aures uerbis Dei audiendis, nec os pro loquendis aperit. Quales necesse est ut hi qui audire et loqui uerbum Dei longo usu didicerunt, Domino sanandos offerant, ut eos quos humana fragilitas nequit, gratie dextera saluet.

 Genus humanum tanquam unus homo uaria peste absumptus in protoplasto, cecatur dum uidet, surdus fit dum audit, dum odorat emungitur, obmutescit dum loquitur, mancus fit dum manus erigit, incuruatur dum erigitur, hydropicus fit dum concupiscit, claudus dum progreditur, lepra suffunditur dum mundatur, demone impletur dum diuinitatem appetit, moritur morte dum audacter excusat.  Et deprecabantur. Incarnationem Domini prophete et patriarche cupiebant.

uERS. 33.---Et apprehendens eum, etc. Seorsum a turbulentis cogitationibus et actibus inordinatis serminobusque incompositis educitur qui sanari meretur. Digiti qui in aures mittuntur, uerba Spiritus sancti, de quo dicitur: Digitus Dei est hic . Et: Opera digitorum tuorum sunt celi . Tetigit linguam, etc. Spuma de carne Domini, diuina sapientia, que soluit ignorantiam humani generis, ut dicat: Credo in Deum Patrem omnipotentem, etc. Seorsum.  Prima salutis uia est de turba educi. De turba educit Dominus infirmum, cum mentem peccatis, etc., usque ad exspuens ergo  linguam muti ut loqui ualeat, tangit, cum ora diu bruta ad uerba sapientie proferenda contactu sue pietatis informat.

uERS. 34.---Et suscipiens, etc.  Ingemuit. Gemere nos docuit, et in celum thesaurum nostri cordis erigere, quod per compunctionem cordis a friuola carnis letitia purgatur, ut dicitur: Rugiebam a gemitu cordis mei; Domine, ante te omne desiderium meum, etc. Et ait illi: Ephpheta, quod est Adaperire. Corde creditur ad iustitiam , etc. Et statim aperte, etc. Aures aperte sunt ad hymnos et cantica et psalmos. Soluitur lingua, ut eructet uerbum bonum, quod non possunt nec mine nec uerba cohibere uel prohibere. Unde Paulus: Ego uinctus sum, sed uerbum Dei non est alligatum in me .

 uERS. 36.---Et precepit illis ne cui dicerent. Non in uirtutibus gloriandum esse docuit, sed in cruce et in humiliatione. Quanto autem eis, etc. Ciuitas in monte posita undique circumspecta abscondi non potest : humilitas semper precedit gloriam.

Adaperire. Ad aures proprie. Aures enim ad audiendum aperiende, lingua ut loqui possit erat soluenda. Unde sequitur: Statim aperte, etc.

uERS. 35.---Et loquebatur recte.  Ille solus recte loquitur uel Dominum confitendo, uel aliis predicando, cuius auditum ut celestibus possit auscultare et obsecundare mandatis diuina gratia referat. Cuius linguam Dominus tactu sapientie, que ipse est, ad loquendum instruit. Hic talis dicere potest:  Domine, labia mea aperies , etc.

uERS. 36.---Quanto autem eis precipiebat, etc. Sciebat ille qui omnia nouit antequam fiant, quod magis predicarent, et hoc precipiendo pigris uoluit ostendere, quanto studiosius quantoque frequentius [feruentius] predicare debeant, quibus iubet ut predicarent: quando illi qui prohibentur tacere non poterant.



CAPUT uIII.

uERS. 2.---Misereor super turbam. Quia uerus homo miseretur et compatitur affectu humane fragilitatis. Quod de septem panibus et paucis pisciculis quatuor millia hominum satiauit, diuine potentie opus est contra Eutichetis errorem.

Triduo sustinent. Quare triduo sustinerent Mattheus  dicit sic : Et ascendens in montem sedebat ibi, et accesserunt ad eum, etc. Turba triduo Dominum sustinet propter sanationem infirmorum suorum, cum electi quique fide sancte Trinitatis lucidi Domino, pro suis suorumque peccatis, anime peccantis, scilicet, languoribus instanter supplicant.

Turba multa triduo Dominum sustinet, cum multitudo fidelium peccata sua per penitentiam declinans ad Dominum se in opere, in locutione et cogitatione conuertit.

 Hoc miraculo designatur, quod uiam presentis seculi, aliter incolumes transire nequimus, alimento uerbi sui Christus nos reficiat. Hoc uero typice, etc., usque ad ipse ab infimis delectationibus  abstractam pane celi reficit, atque ad appetitum superne suauitatis cibi spiritualis dato pignore accendit.

uERS. 3.---Si dimisero eos. Quia conuersi peccatores in presentis uite uia deficiunt, si in sua conscientia sine doctrine pabulis dimittantur.

De longe. Moraliter. Qui nichil carnalis corruptionis expertus, ad seruitutem Dei festinat, de longinquo non uenit; qui etiam nulla impudicitia, nullis flagitiis inquinatus, solum autem coniugium expertus, nec iste de longinquo. Alii post multa flagitia ueniunt: et ideo de longinquo.

uERS. 5.---Septem.  Mysterium est Noui Testamenti, in quo septiformis Spiritus gratia plenius creditur et datur. Nec sunt panes hordeacei,  sicut illi quinque de quibus quinque millia hominum satiata sunt, ne, sicut in lege, uitalis anime alimentum corporalibus sacramentis tegeretur. Hordei enim medulla tenacissima tegitur palea.

 Septem panes, septem dona Spiritus sancti. Quatuor millia, annus Noui Testamenti cum quatuor temporibus. Septem sporte, septem prime Ecclesie. Fragmenta panum mystici intellectus prime septimane sunt. Pisciculi benedicti: libri Noui Testamenti, quomodo piscis assi partem resurgens postulat, et piscem superpositum prunis discipulis in captura piscium porrigit.

uERS. 6.---Super terram.  In refectione quinque panum turba supra fenum discubuit; que autem septem panibus reficienda est, super terram  discumbere precipitur: quia per legem carnis, etc., usque ad hic autem remota omni cupiditate carnali conuiuas Noui Testamenti spei permanentis firmamentum tanquam ipsius montis soliditas nullo feno interposito continet.

uERS. 7.---Pisciculos.  Sanctos illius temporis, per quos eadem condita est Scriptura: uel quorum ipsa Scriptura, fidem, uitam et passiones continet; qui de fluctibus seculi erepti, et diuina benedictione consecrati refectionem nobis, ne in huius mundi excursu deficiamus, uite sue et mortis sue exemplo prebuere.

uERS. 8.---Manducauerunt.  Sunt multi qui quamuis omnia sua relinquere, et altiora huius mundi nequeant implere, tamen esurientes et sitientes iustitiam  saturantur, cum audientes mandata Dei ad uitam perueniunt eternam.

Quod superauerat.  Altiora precepta uel exhortamenta, et consilia, que generalis fidelium multitudo nequit attingere, sicut hic: Si uis perfectus esse, uade et uende omnia que habes , etc.

Septem sportas. Septem sporte, Spiritus sancti gratia septiformi repleti. Fiunt enim sporte de iunco, et palmarum foliis. Iuncus nascitur super aquas, palma uictorem coronat. Sancti quoque ne ab humore eternitatis arescant, in ipso uite fonte se collocant, et eterne retributionis palmam exspectant.

uERS. 10.---Et statim. Pro hoc in Mattheo habemus: Ascendit in nauiculam, et uenit in fines Magedan.  Sed non est dubitandum eumdem locum esse sub utroque nomine. Nam plerique codices habent Magedan etiam secundum Marcum.

uERS. 11.---Querentes, etc. Quasi ea que uiderant, non fuissent signa. Sed quid querant per hoc determinatur, de celo, uel in morem Elie ignem de sublimi, uel ad similitudinem Samuelis estiuo tempore mugire tonitrua, uel fulgura uel imbres, quasi non possent et hec calumniari qui ea calumniabantur que oculis uiderant, manu tangebant, utilitate sentiebant. uel signa de celo, manna, ut qui paucis panibus multa hominum millia satiauit, nunc sicut Moyses manna celitus misso populum omnem passim reficiat. Unde Ioannes post edulium panum turbas quesisse dicit: Quid operaris? Patres nostri manducauerunt  manna in deserto , etc.

uERS. 12.---Si dabitur.  De concordia euangelistarum. In Marco ita scriptum esse dicit: et signum non dabitur ei.

 Generationi isti, id est tentantium Deum et contradicentium uerbis eius, non dabitur signum de celo, quod tentantes, etc., usque ad ad impositionem manuum apostolorum gratiam sancti Spiritus de celo plurimis credentibus infudit.

uERS. 13.---Ascendit nauim.  Septem sportis modo impletis, statim ascenderunt in nauiculam, et uenerunt in fines Magedan, et ibi nauigantibus dictum est quod cauerent a fermento Phariseorum et sadduceorum. Sed Scriptura dicit quod obliti sunt panes tollere, in quo ostenditur quod modicam curam  carnis haberent intenti Domini presentie.

uERS. 17.---Quid cogitatis.  Accepta occasione, docet quid significent quinque panes et septem, et pauci pisciculi, quinque millia hominum aut quatuor. Si enim fermentum Phariseorum et Herodis traditiones peruersas et heretica significat dogmata, quare cibi quibus nutritus est populus Dei non ueram doctrinam integramque significat?

uERS. 23.---Ex exspuens.  Sputum ab intus a capite Domini procedit. Manus uero membra corporis exterius posita. Exspuens ergo in oculos ceci, manus suas imponit, ut uideat: quia cecitatem humani generis et per inuisibilia diuine pietatis dona et per ostensa a foris sacramenta assumpta humanitatis abstersit.

 Quem uno uerbo totum simul curare poterat, paulatim curat, ut magnitudinem humane cecitatis ostendat: et que uix et quasi per gradus ad lucem redeat, et gratiam suam nobis indicat, per quam singula perfectionis incrementa adiuuant.

uERS. 24.---uideo homines, etc.  Omnes estimat sibi superiores, se indignum iudicans: ut Dauid se uocari hominem, sed canem mortuum et pulicem unum. Primo autem, etc., usque ad huic Dominus secunda impositione manuum, lucem omnia clara uidendi restituit: scilicet quid credendum, quomodo uiuendum, que premia sunt speranda.

uERS. 25.---Deinde iterum, etc.  Ut clare uideret omnia, id est per opera uisibilia inuisibilia  intelligeret, et que oculus non uidit, et clarum, anime sue statum post rubiginem peccati mundi cordis oculo contemplaretur. Beati enim mundo corde, quoniam ipsi Deum uidebunt .

uERS. 26.---Et misit.  Ut uideret in se quod ante non uidit. Non enim putat desperans homo de salute omnino posse se quod facere illuminatus per spem potest perficere.

Mystice. Admonet Dominus omnes qui agnitione ueritatis illustrantur, ut ad cor redeant, et quantum sibi donatum fuerat sollicita mente perpendant, et beneficiis Dei digna operatione respondeant.

Nemini dixeris.  Quod sanationem silere iubet, exemplum est suis, ne si miranda faciant, fauorem querant, sed diuinis aspectibus sint placere  contenti.

uERS. 27.---Quem me dicunt? Pulchre primo sententiam hominum interrogat, ne confessio eorum uulgi opinione, sed ueritatis agnitione uideatur infirmata: ne sicut Herodes de auditis hesitare putentur. Unde Petro secundum Mattheum dicit: Caro et sanguis non reuelauit tibi , id est doctrina hominum.

Homines. Pulchre qui hominum more diuersam de Domino sententiam ferunt, homines dicuntur. Nam qui ueritatem potentie eius pia mente cognoscunt, non homines, sed dii appellari merentur. Unde dicit illis: uos uero, etc. Quasi dicat: Illi, homines, humana opinantes; sed uos, dii, quem me esse dicitis?

uERS. 29.---Tu es Christus.  Omnia complectitur  qui et naturam et nomen exprimit, in quo summa uirtutum. Paulus dicit, etc., usque ad non licet tamen nescire generationis fidem.

uERS. 30.---Et comminatus est.  Noluit se ante passionem et resurrectionem predicari: quia completo sanguinis sacramento apostolis opportunius dicit: Euntes docete omnes gentes, baptizantes eos in nomine Patris et Filii et Spiritus sancti . Quia non prodesset eum publice predicari, quem flagellatum sunt uisuri, et crucifixum multa pati.

uERS. 31.---Quoniam oportet, etc.  Sicut gubernator peritus tempestatem in tranquillitate precauens, nautas paratos uult esse suos. Sicut alibi: Si quis uult uenire post me, abneget se , etc.

uERS. 32.---Et apprehendens.  Amantis affectu  dicens: Absit a te, Domine. uel ut melius in Greco habetur: Propitius esto, etc., usque ad apprehenditque eum in affectum suum, uel separatim ducit, ne presentibus ceteris magistrum uideatur arguere.

uERS. 33.---uade retro.  Multi putant quod non Petrus, sed aduersarius Spiritus sit correctus, quo suggerente hoc Apostolus dicebat: Sed mihi error Apostoli de pietatis affectu ueniens, nunquam incentiuum uidebitur diaboli. Diabolo dicitur: uade retro, Satanas. Petro: uade retro me, etc., id est sequere sententiam meam.

Que Dei sunt, etc. Mea est uoluntas et Patris, ut pro salute hominum moriar: tu non uis granum frumenti  in terram cadere, ut multum fructum afferat.

uERS. 34.---Si quis uult, etc.  Postquam mysterium sue passionis et resurrectionis ostendit, hortatur omnes ad imitandum passionis exemplum, et omnibus salutem promittit animarum. Sed perfectioribus, quanta passurus quod a mortuis resurrecturus esset aperuit, formam tribuens predicandi, ut scilicet, pro suo quisque modo instruatur, neque infirmis altiora committantur.

Deneget. Non ualet apprehendere quod ultra ipsum est si nescierit mactare quod est. Nisi quis a semetipso deficiat, ad Deum, qui supra ipsum est, non appropinquat. Tollat crucem. uel per abstinentiam macerando corpus, uel per compassionem animum. De corpore dicit Paulus: Castigo corpus meum, et in  seruitutem redigo , etc. Idem de compassione animi: Quis infirmatur, et ego non infirmor? 

uERS. 38.---Qui enim.  Duo tempora Ecclesia significat, aliud persecutionis, quando ponenda est anima; aliud pacis, quando frangenda sunt desideria terrena.

Qui enim me, etc. Quia multi auaritiam uineunt, labentia despiciunt, sed fidei rectitudinem quam habent uerecundia impediti, non exprimunt uoce. Addit: Qui enim me, etc.

uERS. 39.---Amen dico.  Cum de futura uita loqueretur, ideo necessarium fuit ut hoc promitteret de penitenti uita, ut rudes adhuc discipuli hac consolatione confortarentur, sicut de Iudaico  populo dicitur: Dedit illis regiones gentium et labores populorum possederunt, ut custodiant iustificationes eius, et legem eius requirant .

Regnum Dei, etc. Id est, Ecclesiam contra mundi huius gloriam erectam. uel futuram in celis beatitudinem quam in monte uiderunt. Quod pia prouisione factum est, ut eternum gaudium, tametsi ad breue momentum prelibatum, ad aduersa ferenda fortius animaret.



CAPUT IX.

uERS. 1.---Et post dies, etc.  Post comminationem crucis resurrectionis gloria ostenditur, unde sequitur:

Et post dies, etc. Ut non timerent opprobria crucis, qui oculis suis uiderant gloriam future resurrectionis.

  Et post dies sex. Lucas: Factum est autem post hec uerba fere dies octo, etc., usque ad ne in octauo retributionis tempore ab irato iudice corripiamur. In montem excelsum. In montem ut oraret, etc., usque ad tunc eterna eius uisione merebuntur letari.

Transfiguratus. Non ueram substantiam carnis amisit, sed gloriam future sue, uel nostre resurrectionis ostendit. Talis post iudicium cunctis apparebit electis: in iudicio, in forma serui et bonis et malis, ut impii quem spreuere, quem Iudei negauere, milites quem crucifixere, Pilatus Herodesque quem iudicauere nequeant iudicem agnoscere.

 uERS. 2.---Et uestimenta. uestimenta Domini, sancti. Unde: Qui in Christo baptizati estis Christum induistis . Hec Domino in mundo manente uidebantur despecta, sed ipso montem petente nouo candore refulgent. Quia nunc quidem filii sumus Dei, sed nondum apparuit quid erimus. Cum ergo apparuerit, similes ei erimus, quia uidebimus eum sicuti est . Unde subditur.

uERS. 3.---Et apparuit, etc. Moyses sanctus mortuus, Elias uiuus in celum raptus, uisi in maiestate cum Domino  futuram in illo omnium sanctorum gloriam significant: qui tempore iudicii uel uiui in carne reperientur uel mortui.

Elias cum.  Legislator et eximius prophetarum apparent: loquuntur cum Domino in carne  uiuente, ostendentes ipsum esse quem lex et prophete promiserunt; non in infimis, sed in monte cum illo, quia qui terrena desideria mente transeunt solui maiestatem Scripture sancte, que in Domino impleta est, perspiciunt.

uERS. 4.---Rabbi. Quamuis stupefactus, etc., usque ad unum habentia tabernaculum, id est Ecclesiam Dei. Bonum est. Multo ergo melius choris sanctorum interesse, Deitatis perfrui uisione: si sic delectat humanitas Christi transfigurata, et duorum societas ad punctum ostensa.

uERS. 6.---Nubes obumbrans. Unde quia quesiuit materiale tabernaculum, nubis accepit umbraculum, ut discat in resurrectione non tegmine domorum, sed Spiritus sancti sanctos esse protegendos.  Hic est. Quasi dicat: Hic uere est ille quem Moyses iste uobis promisit, etc., usque ad ipsaque illustrabitur gratia et in perpetuum protegetur.

uERS. 7.---Et statim.  Cum fieret uox super Filium hominis, inuentus est ipse solus. Quia cum manifestauerit seipsum electis, erit Deus omnia in omnibus: imo ipse cum suis unus per omnia Christus, id est, caput cum corpore splendebit, unde: Nemo ascendit in celum, nisi qui descendit de celo, Filius hominis, qui est in celo .

uERS. 8.---Precepit illis. Non uult gloriam regni futuri et triumphi quam in monte ostenderat publice predicari: ne et incredibile esset pro magnitudine, et post tantam gloriam apud rudes animos sequens crux scandalum faceret.

 uERS. 9.---uerbum continuerunt.  Id est, cum absorpta mors fuerit in uictoria, non erunt in memoria priora, cum abstulerit Dominus sordem filie Sion, auferens omnem lacrymam ab oculis sanctorum.

uERS. 10.---Quid ergo. Tradunt scribe, secundum Malachiam, quod Elias ueniet ante aduentum Saluatoris, et reducet corda patrum ad patres eorum, et restituet omnia in antiquum statum. Existimant ergo discipuli hanc aduentus gloriam esse, quam uiderant in monte, et dicunt: Si iam uenisti in gloria, quare precursor tuus non apparet? maxime quia uident recessisse Eliam.

uERS. 11.---Restituet, etc. Scilicet conuertet cor  patrum ad filios, et cor filiorum ad patres. Restituet enim morti quod debet et diu uiuendo sustulit, unde addit: Quomodo scriptum. Quasi dicat: Sicut de Christi passione prophete multifarie scripserunt: sic et Elias multa passurus est. Restituet ergo omnia. Primo, corda hominum illius temporis ad credendum in Christo, resistendum Antichristo. Deinde, ponet animam pro Christo.

uERS. 13.---Turbam magnam.  Non est requies sub sole: semper occidit paruulos inuidia, magnos percutiunt fulgura montes, alii discentes cum fide, alii inuidentes cum fastu, ad Ecclesiam ueniunt. Conquirentes.  Quid conquirant Euangelista non dicit, sed potest intelligi de hoc questionem motam fuisse, quare discipuli demoniacum  qui in medio erat, non possent liberare: hoc enim ex sequentibus concipi potest.

uERS. 15.---Et interrogauit.  Nota quod loca rebus congruunt. In monte orat, transformatur, discipulis arcana sue maiestatis aperit, in imo a turba excipitur, miserorum fletu pulsatur. Sursum discipulis mysteria regni reserat, deorsum turbis peccata infidelitatis exprobrat. Sursum uocem Patris his qui audire poterant pandit, deorsum malos spiritus expellit. Nunc pro meritorum qualitate aliis ascendere, aliis non desistit descendere. Et interrogauit.  Scit et interrogat, ut confessio pariat salutem, et murmur cordis nostri sermonibus soluatur prius ut est: Dic iniquitates tuas prius, ut iustificeris.

uERS. 17.---Et dixi discipulis. Latenter culpam  obliquat in discipulos, cum sepe curatio non curantium, sed curandorum impediatur uitio.

uERS. 18.---O generatio. Non homini irascitur, sed uitio. Non tedio affectuum hoc dicit, sed ut medicus egro contra precepta agenti. Et arguit per unum Iudeos incredulitatis.

uERS. 19.---Statim spiritus. Quia dum post peccatum ad Dominum conuerti uolumus, magis a diabolo impugnamur, ut uel excutiat uirtutem, uel uindicet suam expulsionem.

uERS. 20.---Ab infantia.  Significat gentilem populum cui natiuitate increuit cultus idolorum, ut stulte immolaret filios suos demoniis, unde sequitur:

uERS. 21.---Et frequenter eum, etc. Alii enim  ignem, alii aquam uenerabantur. Adiuua.  Credulitas nostra, ut rostrata lingua infirma est, nisi innixa adiutorio Dei. Fides cum lacrymis optata uota capit, ut est: Fiat tibi secundum fidem tuam .

uERS. 25.---Discerpens, etc.  Discerpit diabolus appropinquantes ad salutem, quod est ei esca dilecta, quos in uentrem suum trahere desiderat per terrores et damna, ut Iob: Factus, etc.  etc. Sanatis enim dicitur: Mortui enim estis, et uita uestra abscondita est cum Christo in Deo . Unde infirmitas Christianorum non est mors, sed mortis similitudo.

uERS. 28.---Hoc genus nonullo.  Stultitia  ad luxuriam carnis pertinet et ieiunio sanatur. Ira et ignauia oratione depellitur. Medicina cuiusque uulneris adhibenda est ei. Non sanat oculum quod calcaneum, ieiunio passiones corporis, oratione sanantur pestes mentis.

uERS. 30.---Occident eum, etc. Prosperis miscet tristia, ut cum uenerint, non impremeditatis ferantur animis. Si contristat eos, quia occidendus est, debet letificare quia die tertia resurrecturus est.

uERS. 31.---Ignorabant. Non tam ingenii tarditate quam amore, quia Deum uerum cognouerunt, moriturum credere nequibant. Et quia eis in figuris loqui consueuerunt, horrentes eius mortem, in his quoque eum loqui figurate putabant.

uERS. 32.---Capharnaum.  uilla consolationis:  congruit predicte sententie: Occisus die tertia resurget . Granum frumenti moritur, ut multiplicius colligatur: si non moritur, solum manet. Quid in uia, etc. In uia tractabant de principatu: similis tractatio loco. Principatus enim ui ingreditur, sic deseritur, et dum tenetur labitur: et incertum in qua mansione, id est, in qua die finiatur; unde dicit: Qui uult esse primus, etc.

uERS. 33.---Inter se disputauerunt.  Hinc exorta uidetur disputatio, quia uiderant Petrum et Iacobum et Ioannem seorsum ductos in montem, et aliquod secretum ibi esse creditum eis, sed et Petro, sicut Mattheus dicit, claues regni celorum promissas, et Ecclesiam super petram fidei, a qua ipse nomen acceperit, edificandam. Putabant ergo  uel illos tres ceteris, uel omnibus Petrum esse prelatum.

uERS. 34.---Et residens, etc. Illi euntes disputabant de principatu, et ipse sedens docet humilitatem. Principes enim laborant, humiles quiescunt. Desiderium glorie uult humilitate sanare, et primo simplici monet imperio, mox innocentie puerilis exemplo.

uERS. 35.---Complexus. Significat humiles dignos esse suo complexu, qui iure possunt gloriari et dicere: Leua eius sub capite meo, et dextera illius amplexabitur me .

uERS. 36.---Quisquis unum. uel simpliciter pauperes Christi ab his qui uelint esse maiores, pro  eius honore ostendit esse recipiendos. uel ipsos malitia paruulos esse suadet, ut tanquam paruuli simplices sint. Et quicunque. Quia in pueris se recipi docebat, ut caput in membris, ne putaretur hoc solum esse quod uidebatur, adiunxit: Et quicunque me susceperit, etc.

uERS. 37.---Respondit illi. Quia dixerat: Quisquis unum ex huiusmodi pueris receperit, me recipit, intelligit Ioannes quod in nomine eius eos non recipiant, qui non sincere ambulant; unde ait: Magister, uidimus quemdam. Quasi dicat: Hic in nomine tuo non debet suscipi. Et prohibuimus eum. Putauit eum excludendum a beneficio qui non utitur officio, sed docetur neminem a bono quod ex  parte habet arcendum, sed ad hoc potius quod non habet prouocandum: unde: Nolite prohibere.

uERS. 38.---Nolite prohibere.  Hinc Apostolus: Sed siue occasione siue ueritate Christus annuntietur, etc., usque ad detestari et prohibere debemus.

uERS. 41.---Et quisquis scandalizauerit. Quanquam hoc generale sit, potest tamen secundum consequentiam sermonis contra apostolos dici, qui de primatu disputabant et eos quos ad fidem uocabant, exemplo suo perdere poterant.  Nota quod in bono opere nostro aliquando cauendum est scandalum proximi, aliquando pro nichilo habendum: in quantum sine peccato possumus, uitare proximorum scandalum debemus. Si autem pro ueritate  scandalum sumitur, utilius nasci permittitur quam ueritas relinquatur.

Mola asinaria.  Secundum morem prouincie, etc., usque ad tolerabilior utcunque eum inferni pena cruciaret.

uERS. 42.---Et si scandalizauerit. Quia supra docuit, ne scandalizemus eos qui credunt in eum, admonet quantum debemus eos cauere qui scandalizant. Grece offendiculum uel ruina uel impactio pedis. uel, ut alii, scrupulus. Ille ergo scandalizat fratrem qui ei dicto uel facto occasionem ruine prebet. Manus tua. Amicus, cuius ope et consilio indigemus quotidie. Sed si hic ledere in causa anime uoluerit, excludendus est a nostra societate, ne si cum perdito in hac uita partem habere  uolumus, simul cum illo pereamus.

Quam duas manus.  Due manus principatus, humilitas et superbia. Abscinde superbiam, tene humile principatum.

uERS. 43.---Ubi uermis.  Fetor uermium de corruptione carnis et sanguinis, ideoque caro recens sale conditur, ut exsiccato humore sanguineo, uermis esse nequeat. Caro ergo et sanguis uermes creant, quia delectatio carnalis cui condimentum continentie non resistit, penam luxuriosis generat eternam. Debemus ergo corpus continentie sale, et mentem condimento sapientie ab erroris et uitiorum labe castigare.

uERS. 48.---Omnis enim igne. Quia tertio mentionem fecit ignis et uermis, ostendit quomodo utrumque  ualeamus uitare. Omnis enim igne, mire dictum est: Quod enim sale salitur, uermis putredinem arcet. Quod uero igne, id est, in igne, asperso sale carnem quoque consumit. Hec secundum legem in hostiis fiebant que in altari cremabantur, ubi in omni uictima et sacrificio sal offerri preceptum est. Omnis uictima sale salietur. Ille enim uere Domini uictima est qui corpus et animam, etc., usque ad dilectos et proximos nobis abnegare. Omnis uictima sale salietur.  uictima genus humanum, quod hic sapientie sale uel ratione salitur, dum corruptio sanguinis, custodia putredinis, et mater uermium hic consumitur, et post purgatorio igne examinabitur.

 uERS. 49.---Quod si sal, etc. Id est, si quis semel condimentis ueritatis refectus ad apostasiam redierit: quo alio doctore corrigitur, qui eam quam gustauit sapientiam, uel aduersis territus, uel prosperis illectus respuit? Unde: Quis medebitur incantatori a serpente percusso?  In hoc Iudam et socios eius significare creditur, qui phylargyria corruptus, et apostolatum perdere, et Dominum tradere non dubitauit. Quia autem sunt multi quos dum maior scientia erigit, ab aliorum societate disiungit, et quo plus sapiunt, eo plus a concordie uirtute desipiunt. subiungit: Habete in uobis sal et pacem.  Habere sal sine pace, non uirtutis est donum, sed damnationis argumentum. Quo enim quisque melius sapit, eo deterius delinquit.



CAPUT X.


uERS. 1.---Et inde exsurgens. Hucusque ea que in Galilea fecit et docuit: hinc narrat que in Iudea fecit, et docuit, et passus est. Et primo que trans Iordanem ad orientem: deinde que cis Iordanem, quando uenit Iericho, et Bethaniam, et Ierusalem. Cum enim omnis Iudeorum prouincia generaliter ad distinctionem aliarum gentium Iudea dicta sit, specialius tamen meridiana plaga dicitur Iudea ad distinctionem Galilee Decapolis, et ceterarum in eadem prouincia regionum.

uERS. 2.---Pharisei interrogabant. Magna distantia inter turbas et Phariseos. He conueniunt, ut doceantur, et infirmi curentur, sicut Mattheus  aperte dicit: Illi ut tentando decipiant. Has enim deuotio pietatis: illos adducit stimulus liuoris. Si licet uiro.  Cornuto syllogismo tentauit, etc., usque ad sed peccantium necessitate concessa est.

uERS. 5.---Ad duritiam cordis.  Nunquid Deus contrarius sibi est, etc., usque ad per odia et homicidia perseuerare nuptiarum copulam.

uERS. 8.---Et erunt, etc. Premium nuptiarum est e duobus unam carnem fieri. Castitas iuncta spiritui unus spiritus efficitur.

uERS. 9.---Homo non separet. Desiderio secunde uxoris. Deus separat: qui coniungit, quando ex consensu utriusque propter seruitutem Dei , sic habent uxores quasi non habentes.

 uERS. 10.---Et in domo, etc.  Non discipuli interrogauerunt prius, etc., usque ad ut panis cor hominis confirmet, ut est: Si quis uult post me uenire , etc.

uERS. 11.---Quicunque dimiserit.  Mattheus plenius: Quicunque dimiserit uxorem suam, nisi ob fornicationem, et aliam duxerit, mechatur . Una ergo solummodo causa est carnalis, fornicatio: una spiritualis, timor Dei, ut uxor dimittatur, sicut multi religionis causa fecisse leguntur. Nulla autem causa est Dei lege prescripta, ut alia ducatur uiuente ea que est relicta.

uERS. 13.---Discipuli autem comminabantur offerentibus. Non quia nollent eis et manu et uoce Saluatoris  benedici, sed nondum plenam fidem habentes putabant eum more hominum offerentium importunitate lassari.

uERS. 14.---Talium enim est regnum Dei. Talium significanter dicit, non istorum. Quasi dicat: Mores regnant, non etas. His promittitur regnum celorum qui similem habent simplicitatem et innocentiam, quibus congruit illud apostolis: Nolite effici paruuli sensibus, sed malitia paruuli estote .

uERS. 15.---Quisquis non receperit regnum. Qui non perseuerat in ira, lesus non meminit, uidens pulchram mulierem non concupiscit, non aliud habet in ore, aliud in corde. Quasi dicat: Si tales non fueritis, non intrabitis in regnum celorum. Regnum Dei. Id est,  doctrinam Euangelii sicut paruuli accipere iubemur, id est, sicut paruulus doctoribus non contradicit, rationes aduersus eos non componit, sed fideliter suscipit, cum metu obtemperat et quiescit: ita et nos obediendo simpliciter, et sine omni contradictione uerba Domini debemus suscipere.

uERS. 17.---Procurrens quidam genu.  Audierat, credo, iste a Domino tantum eos qui uolunt paruulis esse similes introitu regni celestis esse dignos, et ideo certior esse desiderat, non per parabolas, sed aperte: quibus operum meritis uitam eternam consequi possit.

uERS. 18.---Quid me dicis.  Quia magistrum uocauerat bonum, etc., usque ad sed absque Deo, nullum bonum esse testatur.

 uERS. 19.---Ne adulteres.  Hec est puerilis innocentie castitas, que nobis imitanda proponitur, si regnum Dei intrare uelimus. Notandum sane, quod iustitia legis suo tempore custodita, non solum bona temporalia, sed etiam uitam conferebat eternam.

uERS. 20.---Magister.  Non putandus est uoto tentantis, etc., usque ad unde addit: uade, quecunque habes uende, et da pauperibus , etc.

uERS. 21.---Et ueni, sequere me.  Quasi dicat: Post contemptas diuitias Saluatorem imitare, id est, relictis malis fac bona. Facilius saccus contemnitur quam concupiscentia uel uoluptas.

uERS. 23.---Quam difficile.  Qui multiplicandis diuitiis incumbunt, etc., usque ad intrare possint  regnum Dei.

uERS. 25.---Facilius est camelum. Quomodo ergo in Euangelio Mattheus et Zacheus, et Ioseph et in ueteri Testamento quam plurimi diuites intrauere? Forte quia diuitias pro nichilo habuere uel ex toto contemnere didicerunt, unde Dauid: Unicus et pauper sum ego . Et idem: Diuitie si affluant, nolite cor apponere . Non ait, nolite suscipere.

uERS. 26.---Et quis potest. Cum plures sint pauperes quam diuites, non hoc dixissent nisi in diuitum numero intellexissent cunctos qui diuitias adipisci uellent.

uERS. 27.---Apud Deum. Qui a cupiditate terrenorum  ad caritatem eternorum conuertere potest, et superbos facere humiles.

uERS. 28.---Ecce nos dimisimus. Grandis fiducia: piscator erat, diues non erat, uictum manu et arte querebat, et tamen confidenter dicit: Ecce nos reliquimus omnia. Et secuti sumus. Quia non sufficit sic dimittere, iungit quod perfectum est, et secuti sumus te. Quasi dicat: Fecimus quod iussisti: quid ergo dabis premii?

uERS. 30.---Centies tantum.  Hac occasione quidam Iudaicam mille annorum fabulam post resurrectionem iustorum dogmatizant, etc., usque ad patrie celestis, que per dexteram significatur, omnium pariter electorum uerissima dilectione fruuntur.

uERS. 31.---Multi autem. Quia multi incipiunt sed non perficiunt, terribilis sententia subditur:  Multi autem, etc. Latro in cruce confessor eodem die quo pro peccatis suis crucifixus est, gratia fidei cum Christo in paradiso gaudet. Quotidie quoque uidemus multos laicos magis uite meritis excellere, et alios a prima etate spirituali studio feruentes, ad extremum otio torpescere.

uERS. 32.---Et stupebant. Ideo scilicet quia meminerant quod se passurum multa a summis sacerdotibus et scribis predixerat, et occidendum. Metuebant ergo ne uel ipsi cum eo occiderentur, uel ille, cuius uita et magisterio gaudebant, occideretur.

Et assument.  Preuidens discipulorum animos ex passione sua perturbandos, etc., usque ad locum mortis quasi intrepidus adit.

 uERS. 35.---Et accedunt. Audita resurrectione, immemores secundi aduentus putant eum more hominum regnare. Mattheus dicit matrem postulasse, sed Marcus dicit ipsos, desiderium eorum uolens aperire quorum consilio mater petebat.

uERS. 38.---Aut baptismo. Idem quod calix. Unde alibi de passione sua dicit: Baptismo habeo baptizari: et quomodo coarctor usque dum perficiatur.

uERS. 39.---Calicem quidem.  Iacobus ab Herode capite truncatur, Ioannes in feruentis olei dolium missus. Inde ad coronam martyrii athleta Christi processit, statimque in Pathmos relegatus. Itaque et martyrio animo non defuit, et calicem confessionis bibit quem biberunt in camino tres pueri, licet persecutor sanguinem non fuderit.

 uERS. 40.---Sedere autem. Quasi, uultis ut hoc tribuam uobis? Sed regnum celorum non est dantis, sed accipientis. Non enim personarum acceptio est apud Deum , sed quicunque dignus fuerit, accipiet quod non persone sed uite paratum. uobis. Adhuc superbis, quasi dicat: Si uultis accipere, nolite esse quod estis: aliis paratum est, et uos alii estote, et uobis paratum est, quod est, prius humiliamini qui iam uultis exaltari.

uERS. 41.---Indignati sunt. Non de matre, sed de filiis, qui ignorantes mensuram suam immodica cupiditate ardebant.

uERS. 42.---iehsu autem uocans eos. Humilis magister, et pius et mitis, nec cupiditatis immodice  duos arguit, nec decem indignationis increpat et liuoris, sed docet maiorem esse qui minor fuerit, et dominum qui seruus sit. Frustra igitur, aut illi ad maiora suspirant aut hi super desiderio eorum dolent, cum ad summitatem uirtutum non potentia sed humilitas ducat. Suis denique proponit exemplum, ut si dicta paruipenderent, ad opera erubescerent. Nam et Filius hominis, etc.

uERS. 46.---Et ueniunt Iericho.  Iericho luna uel anathema, quod congruit appropinquanti passioni. Defectus carnis Christi, preparatio est celestis Ierusalem, unde Iericho deserentes, Ierusalem, id est uisioni pacis, appropinquant. Et proficiscente eo.  Quia ascendente ad celos Domino et fidelibus sequentibus, etc., usque ad eosque ad  illuminationem omnium populorum in mundum dispersit. Bartimeus cecus.  Cecitas Iudeorum que illustrabitur in fine in aduentu Elie et Enoch.

uERS. 47.---Qui cum audisset. Populus gentium audita fama Christi, cuius particeps querebat fieri, contradicebant multi, primo Iudei post etiam gentiles, ne illuminandus sanandusque mundus Christum inuocaret, nec tamen ad uitam preordinatos eternam poterat impugnantium furor prohibere.

Fili Dauid.  Per merita patriarcharum illuminatur Iudaicus populus, cui adest misericors Deus et miserator illuminans cecos et erigens elisos.

uERS. 48.---At illo multo magis. Ingrauescente bello uitiorum, manus leuande sunt ad lapidem adiutorii  cum clamore, id est, ad Iesum.

 Conueniens ordo salutis, etc., usque ad apostolos in altis considerans.

uERS. 49.---Et uocant cecum.  Allegorice, cecum clamantem Dominus uocat, dum populo gentium scientiam ueritatis desideranti, per sanctos predicatores uerbum fidei committit. Qui uocantes cecum animequiorem esse et surgere, ad eumque uenire, precipiunt, cum predicando spem salutis habere, de uitiorum torpore surgere, atque ad uirtutum studia quibus illuminari mereatur, accingi iubent quasi dicat: Accedite ad eum et illuminamini . Et, surge qui dormis , etc.

uERS. 50.---Qui, proiecto uestimento suo. Id est,  abiectis mundi curis, expedito mentis gressu ad datorem lucis properat. Exsiliens. Promptam uoluntatem completione desiderii remunerat, unde: Quodcunque petieritis in oratione credentes accipietis.

uERS. 51.---Rabboni, et uideam. Non aurum querit, sed lumen. Cecus enim diuitias habere potest, sed non uidet quod habet. Exemplo huius non falsas diuitias queramus, sed lucem quam cum solis angelis uidere possumus ad quam uia fides est. Unde illuminato ceco dicitur: uade, fides tua saluum te fecit.

uERS. 52.---uidit et sequebatur.  uidet et sequitur qui quod bene intelligit operatur. Sequi, imitari. Unde: Si quis mihi ministrat, me sequatur .

 In uia. Consideremus qua uia graditur, et sequamur per humilitatem, per labores. uia que dicit: Ego sum uia, ueritas et uita . Hec est uia angusta que ducit ad ardua, Hierosolyme et Bethanie ad montem Oliuarum, qui est mons luminis et consolationis.



CAPUT XI.

uERS. 1.---Bethanie.  Bethania uilla siue ciuitas in latere montis Oliueti, etc., usque ad duos propter ueritatis scientiam et operis munditiam. Duos ex discipulis.  Bini uocantur, bini mittuntur, etc., usque ad inter duo cherubim Dominum cognoscant, spiritu mente psallentes.

uERS. 2.---Et statim.  Intreuntes mundum predicatores inuenerunt populum nationum, etc.,  usque ad qui autem mundus et sanctus est, solius Dei est.

uERS. 4.---Pullum ligatum.  Pullus ligatus et indomitus, quem soluunt et domant, populus gentilis est. Ante ianuam fidei, cum uinculis peccatorum suorum in biuio stat: in libertate arbitrii dubitat inter mortem et uitam.

uERS. 6.---Et dimiserunt.  Qui in soluendo contradicebant, etc., usque ad quo Christo sessore fiant digna operiunt.

uERS. 7.---Et sedit.  Cepit regnare ut non regnet peccatum in mortali uel lasciua carne: sed iustitia et pax et gaudium in Spiritu sancto.

uERS. 8.---Multi autem strauerunt. Quia multi martyres se proprie carnis amictu exuentes, simplicioribus  uiam suo sanguine parant, ut inoffensi ad supernam ciuitatem, ad quam ducit iehsu, incedant.

 Multi, etc. Pedes sunt extremi quos ad iungendum constituit Apostolus, qui etsi non sunt dorsum in quo sedit Dominus, tamen cum militibus a Ioanne instruuntur.

Alii autem.  Iusti ut palma florebunt, angusti in radicibus, lati in floribus et fructibus: quoniam bonus odor Christi sunt, et sternunt uiam mandatorum Dei bona fama.  Alii autem frondes uel ramos de arboribus cedunt, qui in doctrina ueritatis uerba et sententias Patrum de eorum excerpunt libris. Et hec in uia Dei ad animum auditoris uenientis humili predicatione submittunt.

uERS. 9.---Et qui preibant. Precessit Iudaicus  populus, secutus est gentilis. Et quia omnes qui fideles sunt uel fuerunt in Christum crediderunt et credunt, et qui preeunt, et qui sequuntur, hosanna clamant: quod Salua nos, Latine dicitur: ab ipso enim omnes priores etiam salutem quesierunt.

uERS. 10.---Benedictus qui uenit. Quoniam una fides, una spes omnium. Illi exspectabant et uenturum credebant, et nos uenisse credimus.

 Per hoc quod iungitur: hosanna in excelsis: quod est salus, significat quod aduentum Christi non solum hominum salus est, sed totius mundi terrena iungens celestibus, ut ei omne genu flectatur, celestium, terrestrium et infernorum .

 Hoc Gabrieli consonat: qui ait: Hic erit  magnus, et filius Altissimi uocabitur, etc., usque ad per ipsum uerbum obsecrationis.

uERS. 11.---Et introiuit.  Iam appropinquante passione in loco passioni prefinito ante secula uult esse, etc., usque ad iam sacramentum beate immolationis inchoauit.

In templum. Exemplum dedit nobis, ut quocunque ueniremus, primum ad domum orationis si ibi sit diuertamus: et cum nos per orationis studium Deo commendauerimus, ad ea propter que uenimus agenda secedamus. Et circumspectis, etc. Non semel hoc fecit, sed per omnes quinque dies. Per diem in templo docebat, noctibus exiens in monte Oliueti morabatur, sicut Lucas ait. Docendo enim incredulis officium correctionis sedulus impendebat, manendo  apud fideles gratiam benignitatis propitius exhibebat.

Cumque uidisset.  Sicut per parabolas loquitur, ita facit, etc., usque ad miracula faciendo, et non inuenit: ideo damnauit.

uERS. 14.---Iam non amplius.  Tu quoque si non uis audire in iudicio a Christo, Discedite a me, mali, in ignem eternum, quia esuriui et non dedistis mihi, manducandum , arbor sterilis esse caueto, sed potius Christo pauperi et esurienti fructum pietatis quo indiget offer.

uERS. 15.---Cepit eiicere. In ipsa re ostendit quod per figuram in ficu fecit. Ficus enim non peccauit si ante tempus fructum non habuit, sed sacerdotes.

uendentes.  Ea scilicet que qui de longinquo  uenerunt ab indigenis offerenda emebant, etc., usque ad semper priuantur sacerdotio.

uERS. 16.---Et non sinebat. Futuri iudicii exemplum premittit, quando omnes reprobos ab Ecclesia repellit: et ne ultra ad eam turbandam intrent eterno uerbere compescit.

uos autem fecistis. Ad hoc enim in templo erant, ut uel non dantes corporaliter persequerentur, uel dantes spiritualiter necarent. Templum et domus Dei mens est et conscientia fidelium, que in lesione proximi peruersas cogitationes profert, quasi in spelunca latrones resident, et simpliciter gradientes interficiunt: et sic mens iam non domus Dei, sed spelunca est latronum.

uERS. 20.---Aridam factam.  A radicibus  arefacta est ficus, ut ostenderetur gens impia non ad tempus, uel ex parte corripienda externorum incursibus, et per penitentiam liberanda, sicut sepe factum est, sed omni et eterna damnatione ferienda. Aliter. Arefacta est a radicibus, ut ostendatur non solum humano extrinsecus, sed diuino intus fauore funditus destituenda: nam et uitam perdidit in celis et patriam in terris.

uERS. 21.---Recordatus Petrus. Petrus agnoscit aridam, et abscissam radicem cui succedit oliua pulcherrima fructifera uocata a Domino. Unde sequitur: Amen, dico uobis, etc.

uERS. 23.---Quicunque dixerit.  Solent quidam dicere, quod nostri nondum plenam fidem habuerunt,  etc., usque ad quanto a piorum lesione se expulsum gemit.  Sed hoc factum est: quando dixerunt apostoli: Digne transferimur ad gentes, quia uos indignos iudicatis .  Notanda est distinctio deprecantium, etc., usque ad si tamen in se peccantibus primo dimittunt.

uERS. 25.---Et cum stabitis.  Marcus suo more, septem uersus orationis Dominice una oratione comprehendit. Is namque cui dimissa sunt omnia, quid amplius rogabit, nisi quod perseueret in eo quod obtinuit?

uERS. 28.---In qua potestate. De Dei dubitant potestate, et uolunt subintelligi diaboli esse quod facit.

uERS. 29.---Interrogabo. Poterat aperta responsione calumniam tentatorum confutare: sed prudenter  interrogat, ut uel silentio suo uel sententia condemnentur.

uERS. 31.---Si dixerimus.  De lucerna mundi obscurantur, unde dicit: Paraui lucernam Christo meo: inimicos eius induam confusione .

Quare ergo, etc. Quasi dicat: Quem confitemini de celo habuisse prophetiam, mihi testimonium perhibuit et ab illo audistis in qua potestate hec facio.

uERS. 32.---Si dixerimus. Quodlibet horum respondeant: uident se in laqueum ruituros, timent lapidationem: sed magis confessionem ueritatis.

uERS. 33.---Neque ego dico uobis.  Duabus de causis scientia ueritatis occultatur querentibus, cum aut hic cui querit minus intelligit, aut odio aut contemptu ueritatis indignus est qui debeat aperiri.  Propter alterum dicitur: Adhuc multa habeo uobis dicere, que non potestis portare modo. Propter alterum, Nolite sanctum dare canibus.



CAPUT XII.

uERS. 1.---Lacum, siue torcular aut altare, aut illa torcularia quorum titulo quidam psalmi prenotantur. Peregre profectus. Dans liberum arbitrium operandi non mutatione loci, quia ubique Deus, et omnia complet.

uERS. 6.---Quia reuerebuntur. Non hoc ignorando dixit, quia omnia nouit, sed semper ambigere dicitur Deus, ut libera uoluntas homini reseruetur.

 Interrogamus Arium, et Eunomium, ecce pater dicitur ignorare, et sententiam temperat, et quantum in nobis est dicitur esse mentitus. Quidquid  pro patre responderint, hoc intelligant pro filio, qui se dicit ignorare consummationis diem.

uERS. 7.---Coloni autem.  Probat Iudeorum principes non per ignorantiam Christum crucifixisse, etc., usque ad et suam iustitiam que ex lege est, preferre nitebantur.

uERS. 8.---Et eiecerunt. Notat pertinaciam eorum: qui nec crucifixo ac resuscitato Domino ad predicationem apostolorum credere uoluerunt, sed quasi uile cadauer proiecerunt: quia quantum in se erat, a suis finibus excludentes gentibus suscipiendum dederunt.

 Cuicunque fidelium mysterium baptismi, etc., usque ad Dominum crucifigere et ostentatui habere gaudebit.

 uERS. 10.---Lapidem quem reprobauerunt.  Lapis reprobus, quem gessit angulus, coniungens in cena agnum cum pane, finiens uetus, Nouum inchoans Testamentum, hic prestat mira in oculis nostris.

uERS. 13.---Et mittunt ad eum.  Turbam timebant, atque quod per se non poterant, etc., usque ad et regnum et omnia perdere maluerint, quam esse tributarii.

uERS. 14.---Magister, scimus.  Blanda et fraudulenta interrogatio ad hoc prouocat respondentem, ut magis Deum quam Cesarem timeat, et dicat non debere tributa solui, ut audientes Herodiani seditionis contra Romanos auctorem teneant.

uERS. 15.---Qui sciens uersutiam. Qui putant interrogationem Saluatoris ignorationem esse, non dispensationem,  ex hoc loco discant, quod potuit scire cuius imago esset. Sed interrogat, ut ad sermonem eorum competenter respondeat. Denarium. Denarius genus nummi qui pro decem nummis computatur, et habet imaginem Cesaris.

uERS. 17.---Reddite ergo que sunt Cesaris. Hoc ipse fecit: pro se et pro Petro soluendo tributa. Que sunt Dei Deo. Hoc quoque fecit Patris implens uoluntatem. Aliter: Reddite que sunt Cesaris Cesari. Impressionem sue imaginis. Que sunt Dei Deo. Animam lumine uultus eius illustratam, Unde: Signatum est super nos lumen uultus tui , etc.

uERS. 18.---Sadducei, etc. Due hereses erant in Iudeis, Phariseorum et Sadduceorum. Pharisei traditionum et obseruationum  iustitiam preferebant: unde et diuisi uocantur a populo. Sadducei autem, id est, iusti, et corporis et anime resurrectionem negabant.

Sadducei, etc.  Qui resurrectionem corporum esse negant, uel non credunt animas iudicantes interire cum corporibus; recte huiusmodi fabulam fingunt, que deliramenti arguat eos qui asserunt resurrectionem corporum. Potuit autem et in gente eorum aliquando hoc accidere.

uERS. 20.---Septem ergo, etc.  Turpitudinem fabule opponunt, ut resurrectionem negent. Sed mystice, septem fratres sine filiis defuncti, omnibus reprobis congruunt: qui per totam uitam  a bono opere steriles sunt, quibus uiritim morientibus ad ultimum et ipsa mundana  conuersatio moritur, id est, transit, quasi uxor infecunda, quam illi sine fructu boni operis exegerunt. HIER. Mulier sterilis, nec relinquens semen ex septem fratribus, etc., usque ad quia initium sapientie timor Domini.

uERS. 25.---Neque nubent, neque, etc.  Greco idiomati Latina consuetudo non respondet: nubere enim proprie mulieres dicuntur: et uiri ducere. Sed nos simpiliciter dictum intelligamus, neque nubent uiri, neque nubentur mulieres.

uERS. 26.---Ego sum Deus, etc.  Cum multa apertiora testimonia de resurrectione posset proferre, etc., usque ad que cum animabus uel bona uel mala gesserunt.

 uERS. 28.---Interrogauit eum.  Quid sibi uult hec questio, cum hoc sciant omnes periti in lege? Sed diuerse in Exodo et Leuitico et Deuteronomio ordinantur mandata. De his enim duobus uberibus super pectora sponse leuatis alitur nostra infantia.

Primum omnium, etc. Maximum quod ante omnia debemus in corde, quasi unicum pietatis fundamentum locare, hoc est, scilicet cognitio atque confessio diuine unitatis cum exsecutione diuine operationis, que in dilectione Dei et proximi perficitur: hec est fides que per dilectionem operatur.

uERS. 32.---Bene magister.  Ostendit scriba in hac responsione inter scribas et Phariseos grauem questionem diu uersatam esse, etc., usque ad nemo autem absque fide et dilectione in qua sententia  scriba iste declarat se fuisse.

uERS. 34.---Non longe es a regno Dei, etc.  Quamuis ad tentandum uenerit: longior namque est ignorantia quam scientia, ut Sadduceis dicitur: Erratis nescientes Scripturas neque uirtutem Dei .  Mattheus dicit, quia tentando querebat, etc., usque ad secundum illud: Qui facile credit leuis est corde, et minorabitur .

Et nemo. Quia in sermonibus confutantur, ultra non interrogant; sed aperte comprehensum Romane potestati tradunt, unde patet uenena inuidie superari posse, sed difficile quiescere.

uERS. 36.---Sede a dextris. Nam in hoc infirmitatem filii, sed quia alter in altero operatur ostendit. Nam et filius subiicit inimicos Patri, et Deum Patrem  glorificat super terram.

uERS. 38.---Cauete.  Nota, quia non uetat eos qui huius officii sunt, etc., usque ad simulatione seducamur, uel emulatione ad idem inflammemur.

uERS. 40.---Qui deuorant domos uiduarum. Quasi patroni in iudicio futuri, ab infirmis et peccatorum conscientia turbatis pecuniam accipere non dubitant: cum commendet Deo orationem manus porrecta ad dandum, non collecta ad accipiendum: quibus illud congruit: Oratio eius fiat in peccatum.

uERS. 41.---Gazophylacium.  Grece, seruare Latine. Gaza, Persice, diuitie, Gazophylacium locus quo diuitie seruantur, et arca, scilicet, in qua populi donaria congregabantur ad usus templi. Unde in libro Regnum: Tulit Ioiada pontifex  gazophylacium unum, aperuitque foramen desuper , etc., et porticus in quibus seruabantur. Unde: Hec uerba locutus est iehsu in gazophylacio, docens in templo.

Aspiciebat quomodo. Sicut appetitores primatus et uane glorie cauendos esse dixit, et simulatione orantibus prolixius iudicium predixit, sic etiam offerentes iusto examine discernit, ut retribuat singulis, secundum cor et opera, quod et hodie facit in Ecclesia.

Diuites.  Diuites, Iudei de iustitia legis elati, etc., usque ad cunctis superborum Iudeorum operibus, prestant.

uERS. 42.---uidua pauper.  Hec paupercula me et similes signat, qui mitto quod possum  et desidero quod non possum uobis explanare. Non quantum, sed ex quanto desiderat Deus. Unusquisque quadrantem potest offerre. Hec est torta panis in Leuitico, que est uoluntas prompta. Quadrans, quia ex tribus consistit, cogitatu, uerbo et facto.

Quadrans. Quadrantem uocant calculatores quartam partem cuiusque rei, scilicet, loci, temporis, pecunie. Forsitan ergo hic quartam partem sicli, id est, quinque obolos significat.

uERS. 44.---Omnes enim.  Iudeus ex abundante mittit in munera, etc., usque ad Deus meus misericordia eius preueniet me .



CAPUT XIII.

uERS. 1.---Et cum egrederetur.  Recedent de templo Domino, etc., usque ad erat luitura, et  edificia ruitura.

uides has, etc. Diuinitus autem procuratum est, ut, patefacta per orbem fidei euangelice gratia, ipsum templum cum ceremoniis tolleretur: ne forte aliquis paruulus adhuc, ac lactens in fide, si uideret manere illa a prophetis facta a Domino instituta admirando sanctum seculare, paulatim ad Iudaismum relaberetur. Aufertur ergo umbra, et palmam tenet ueritas per orbem declarata.

 Prenuntiat cladem nouissimi temporis, id est destructionem templi cum plebe et littera sua. De qua: Lapis super lapidem non relinquetur : id est, testimonia prophetarum super eos in quos Iudei retorquebant ea ut in Esdram, in Zorobabel, in Machabeos.

 uERS. 3.---Et cum, etc.  In sanctis quietus manet: dum superborum detestatur amentiam. Mons enim Oliuarum fructiferam Ecclesie celsitudinem significat: mons ille non infructuosas arbores, sed oliueta gignit, quibus lumen alitur, requies lassis tribuitur, infirmitas soluitur.

uERS. 5.---Et respondens.  A tempore Dominice passionis in populo Iudeorum qui latronem seditiosum elegerunt, Christum Saluatorem abiecerunt, nec bella hostium nec seditiones ciuium cessauerunt; sed apostoli ne his aduentantibus terreantur, et ne Hierosolymam Iudeamque deserant, admonentur, quia non statim finis. In quadragesimum enim annum desolatio prouincie et ultimum urbis ac templi excidium prolatum est.

 uERS. 6.---Multi enim uenient. Imminente excidio multi uenerunt qui se esse Christos, et iam tempus libertatis adesse mentirentur. Multi etiam in Ecclesia temporibus apostolorum inter cetera diem Domini instare minati sunt. Multi in nomine Christi uenere Antichristi, quorum primus Simon Magus, cui auscultabant omnes qui erant in Samaria a minimo usque ad maximum dicentes: Hic est uirtus Dei que uocatur magna: eo quod multo tempore magicis artibus dementasset eos.

uERS. 8.---Exsurget enim.  Hec omnia ante ultimos et acerbissimos dolores, etc., usque ad qui contra se inuicem dimicantes, Ecclesie uictoriam faciunt.

 uERS. 9.---uidete autem.  Quare hec omnia inferantur, dicit uidete, etc. Ea enim uel sola maxima causa est excidii, quia post occisionem Domini, nominis quoque ac fidei precones similes et confessores impia crudelitate uexabant.

uERS. 10.---Et in omnes gentes.  Quia nouerat Dominus corda discipulorum de perditione sue gentis tristanda, hoc modo consolatur, ut sciant amissis Iudeis se socios regni celestis ex toto orbe habituros. Sicut enim ecclesiastice historie testantur multo ante excidium Iudee, omnes apostoli ad predicandum Euangelium per totum orbem sunt dispersi, exceptis Iacobo Zebedei, et Iacobo fratre Domini, qui prius in Iudea pro uerbo Euangelii sanguinem fuderunt.

 uERS. 14.---Cum autem uideritis, etc.  Potest abominatio intelligi, uel Antichristus, uel imago Cesaris quam Pilatus in templo posuit, etc., usque ad semper parebat imperio Romanorum.

uERS. 17.---ue autem pregnantibu., etc. Quia uel uteri pondere uel filiorum sarcina grauate fugere non poterunt. Unde in libro Historiarum legitur uxorem Ionathe turbatam fuga, filium sinu suo lapsum recepisse perpetuo claudum.

uERS. 21.---Et tunc si quis.  Quidam hoc ad captiuitatem Iudaicam referunt, quando multi Christos se esse dicentes, populum post se deceptum trahebant. Sed ibi nullus erat fidelis, quem Deus exhortaretur, ne peruersos magistros sequeretur. Omnes et obsidentes et obsessi alieni a Christo obdurabant,  unde melius de hereticis accipiendum, qui contra Ecclesiam uenientes, se Christos esse mentiuntur: quorum primus Simon Magus; extremus Antichristus.

uERS. 24.---Sed in illis diebus, etc.  Sidera in iudicio uidebuntur obscura, etc., usque ad tunc fiet quod idem propheta alibi dicit: Et erit lux lune sicut sol, et lux solis erit septempliciter sicut lux septem dierum .

uERS. 25.---Decidentes. A lumine quando pene deerit semen Abrahe, cui assimilate sunt stelle.

Et uirtutes que, etc.  Quid mirum tremere homines, cum aspectu iudicii tremant angelice potestates? Unde Iob: Columne celi contremiscunt, et pauent ad nutum eius . Et quid patitur  uirgula deserti, ubi concutitur cedrus paradisi? Mouebuntur.  Ad iram uindicte quando mittentur a Filio hominis ueniente in nubibus celi cum uirtute, que prius sicut pluuia in uellus descendit in humilitate.

uERS. 27.---A quatuor uentis. Ab oriente et occidente, austro, aquilone, et non tantum ab his; sed a summo terre usque ad summum celum, id est, ab extremis finibus terre per directum usque ad ultimos terminos eius, ubi longe aspicientibus circulus celi terre uidetur insidere.

uERS. 28.---A ficu autem. Quasi dicat, quomodo cum fuerint in ficu teneri cauliculi, et gemma in florem erumpit, intelligitis aduentum estatis et ueris  et fauonii; sic cum hec que scripta sunt uideritis, non putetis iam adesse finem mundi, sed quasi precursores uenire, qui ostendant prope esse.

 Ficus Synagoga, que quia ad se ueniente Domino fructum iustitie non habuit, etc., usque ad et estatem uere lucis et pacis.

 Fici parabola, id est, prophetia. Folia nata, uerba sunt presentia, estas uero proxima dies est iudicii, in quo unaqueque arbor manifestabit quod intus habuit an aridum ad comburendum, an uiride ad plantandum in Eden cum ligno uite cuius folia in salutem gentium, id est, uerba quibus dicetur, uenite, benedicti Patris mei, etc.

uERS. 31.---Celum et terra transibunt. Celum ereum, a quo aues celi et nubila celi, unde Petrus:  Celi autem qui nunc sunt, et terra eodem uerbo repositi sunt et igni reseruati , aperte docens, quia alii celi sunt igne perituri quam aqua perditi, id est, inania et nebulosa. Aqua enim diluuii que tantum quindecim cubitis cacumina montium transcendit ultra eris etherisque confinia non peruenit. Ecclesiastes : Generatio preterit, et generatio aduenit: terra uero in eternum stat. Sic ergo celum et terra transeunt, secundum imaginem, manent in eternum secundum essentiam.

uERS. 32.---Neque filius.---In eo enim sunt omnes thesauri sapientie et scientie absconditi. Ideo absconditi, quia nobis scire non expedit, unde ait: Non est uestrum nosse tempora uel momenta que Pater  posuit in sua potestate . In quo ostendit quod sciat, sed nosse apostolis non expediat, ut semper incerti de aduentu iudicis, sic quotidie uiuant quasi alia die iudicandi. Scit ergo filius sibi, sed non nobis, ut semper simus solliciti, unde: uidete, uigilate, etc.

 Filius et Spiritus sanctus, quia non sunt a se, de die illa nesciunt a se: Pater autem, quia a se est, scit a se.

uERS. 34.---Et ianitori, etc.  Ei, scilicet, qui predicat. Cui dicitur: Si non annuntiaueris iniquo iniquitatem suam, sanguinem eius de manu tua requiram .

uigilate ergo. Premisso patrisfamilias exemplo, cur consummationis diem reticeat, dicit: uigilate ergo. Qui dormit, non corpora, sed phantasias uidet,  cum euigilat nichil habet de his que uiderat. Sic sunt quos mundi amor rapit in uita, deserit post uitam.

uERS. 36.---Quod autem uobis. Non solum rectores Ecclesie, sed et omnes uigilare precipimur, ianuas cordium custodientes; ne antiqui hostis mala suggestio subintret, ne nos Dominus dormientes inueniat, unde Paulus: uigilate, iusti, et nolite peccare.



CAPUT XIu.

uERS. 1.---Erat autem pascha.  Pascha, transitus interpretatur, phase uero immolatio, etc., usque ad et armati uirtute comedamus dicentes: Etenim Pascha nostrum immolatus est Christus .

 Pascha, quod Hebraice phase, a transitu,  non a passione, etc., usque ad iter scilicet admonet subire uirtutum. Et querebant summi sacerdotes.  A principibus egressa est iniquitas, qui templum parare, et uasa, et se purificare secundum legem ad esum agni debuerant.

uERS. 2.---Non in die festo.  uitant diem festum, quod conuenit illis: non est festiuitas eis qui uitam et misericordiam perdiderunt.

uERS. 3.---Et cum esset Bethanie.  Hinnulus ceruorum semper ad lectulum suum redit, id est, Filius obediens Patri usque ad mortem: obedientiam a nobis petit. Simon enim obediens dicitur. Simonis leprosi. Simon leprosus mundum infidelem primo, postea fidelem significat. Et recumberet, uenit, etc. Recumbente seipso, id est, humiliante se, ut eum tangeret  fides peccatricis: que de pedibus ascendit ad caput, a capite descendit per fidem, id est, a Christo ad membra eius.

Mulier.  Maria Magdalena soror Lazari quem suscitauit Dominus, etc., usque ad ut Mattheus et Marcus perhibent, oleo sancto perfudit.

Alabastrum. Alabastrum marmor candidum uariis guttis distinctum unguenta incorrupta seruat. Nardi spicati. Pistica nardus dicitur mista, quia non solum de radice, sed de spicis et de foliis compositum erat: quod est pretiosius.

Et fracto.  Domus impleta odore, celum et terra est. Fractum alabastrum carnale est desiderium, quod frangitur ad caput: ex quo omne corpus compaginatum est.  Deuotio Marie, fidem et  pietatem designat Ecclesie, etc., usque ad pia predicatione et deuotis ueneratur obsequiis.

uERS. 4.---Erant autem quidam.  Per synecdochen plurale pro singulari posuit, etc., usque ad cuius hac de causa furandi consuetudinem intimare curauit. Ut quid perditio ista.  Perditus de salute perditionem inuenit, ut in ficu fructifera mortis laqueum nancisceretur.

uERS. 5.---Poterat enim unguentum.  Sub pretextu auaritie mysterium loquitur fidei, etc., usque ad spolia diuidamus ad uesperam.

uERS. 6.---Bonum opus operata.  Qui credit in Deum, reputatur ei in opus iustitie. Aliud enim est credere ei, aliud est credere in eum, id est, totum se iniicere in illum.

 uERS. 7.---Me autem non semper.  Corporali presentia et familiaritate coniunctum sicut nunc. Unde Apostolus: Etsi nouerimus Christum secundum carnem, sed nunc iam nouimus . Spiritualiter autem semper est nobiscum, unde: Ecce ego uobiscum sum usque ad consummationem seculi omnibus diebus.  Ita intelligendum est: Me autem non semper habebitis in corporali presentia, ut prius in conuictu et familiaritate.

uERS. 8.---Quod habuit. Quod putatis perditionem esse unguenti, officium sepulture est. Nec mirum si mihi dedit odorem fidei bonum, cum ego pro ea fusurus sum sanguinem meum.

uERS. 9.---Amen dico uobis.  Nota in Christo  notitiam futurorum, passuros post paucos dies prescit Euangelium suum toto orbe predicandum. Notandum, quod sicut Maria toto orbe quo est Ecclesia diffusa gloriam meruit de pio obsequio, quod Domino deuote exhibuit: sic et Iudas qui ei detraxit, perfidie nota longe lateque infamatur. Sed Dominus bonum pia laude remunerat, futura impii contumelias tacet.

uERS. 10.---Uno de duodecim.  Unus numero, non merito, nomine non numine, corpore non animo, unde sponsus ad sponsam: uulnerasti cor meum, soror mea, in uno oculorum tuorum, et in uno crine colli tui . Oculus et crinis sapientia est et uirtus, quoniam Iude cum ceteris dicitur: uobis datum est nosse mysterium regni Dei . Et:  Dedi uobis potestatem , etc.

Abiit ad, etc. Ille abiit ad principes: et postquam exiuit, intrauit in eum Sathanas. Hic nox nocti indicat scientiam. Unumquodque animal ad sibi simile iuugitur . Maria currit ad apostolos ut dies diei eructet uerbum; Iudas ad Iudeos, ut nox nocti indicet scientiam.

uERS. 11.---Et querebat quomodo illum, etc.  Promittit se tradere, ut magister eius ante dicebat: Tibi dabo hanc potestatem uniuersam. BEDA. Multi hodie scelus Iude exhorrent nec tamen cauent, etc., usque ad ut amotis arbitris mendacio ueritatem, crimine mutent uirtutem.

uERS. 12.---Et prima die azymorum.  Quarta  decima luna, quando abiecto fermento agnus occidebatur ad uesperum, etc., usque ad ipsius immolationis, id est, sue passionis exordium sacrauit.

 Cum amaritudine comeditur azyma, que est redemptio nostra. Amaritudo enim est passio Domini.

uERS. 13.---Ite in ciuitatem.  Indicium est prescientie diuinitatis, etc., usque ad et ad tollenda mundi crimina uiuifici fontis baptisma consecretur.  Ciuitas est Ecclesia que muro fidei cingitur: homo occurrens primitiuus populus est, amphora aque lex littere. Homo lagenam aque.  Consulte et aque baiuli, et Domini domus tacita sunt uocabula, ut omnibus uerum pascha celebrare uolentibus, id est sacramentis Christi imbui, eumque  sue mentis hospitio suscipere querentibus, facultas danda signetur.

Sequimini.  Qui ducit in altum ubi refectio Christi, unde Raab exploratoribus mandat, ut non per ima sed per excelsa irent.

uERS. 15.---Cenaculum grande.  Ecclesia magna, que narrat nomen Domini, strata uarietate uirtutum et linguarum, unde: Circumamicta uarietate  uirtutum, in qua paratur Domino pascha. Dominus domus Petrus apostolus cui Dominus domum suam credidit: ut sit una fides sub uno pastore.  Cenaculum lex spiritualis, que de angustiis littere egrediens in sublimi loco recipit Saluatorem, etc., usque ad quia cuncta pasche sacramenta  et cetera legis decreta eius esse sacramenta cognoscit.

uERS. 17.---uespere autem.  uespera diei uesperam indicat mundi. Circa undecimam namque horam ueniunt nouissimi: qui primi denarium accipiunt uite eterne: quia ante crucem Abraham erat in inferno, et post crucem latro in paradiso.

uERS. 18.---Amen dico, etc. Sicut de passione predixerat: ita de proditore predicit, dans locum penitendi, ut cum intellexisset cogitationes suas presciri a Deo, peniteret eum facti sui. Non tamen ex nomine designat, ne aperte redargutus impudentior fiat. Mittit crimen in numerum: ut conscius penitentiam agat. Unus ex uobis. Dum falsitas arguitur, ueritas comprobatur et impletur. Qui edebat panes  meos, magnificauit super me supplantationem . Omnes tanguntur ut fiat harmonia in cithara. Omnes nerui bene suspensi consona uoce respondent: Nunquid ego sum, Domine? Unus remissus et pecunie amore affectus dixit: Nunquid ego sum, Rabbi?

uERS. 19.---Contristari. Sicut undecim quia nichil mali contra Dominum cogitauerant: sed plus credunt magistro quam sibi, et timentes fragilitatem suam, tristes de peccato suo interrogant, cuius non habebant conscientiam.

uERS. 20.---Unus ex duodecim.  Separat seorsum ouem lupus quam cupit. Ouis que de ouili egreditur, lupi patet morsibus. Qui intingit.  Mira Domini patientia. Prius dixit: Unus ex uobis tradet me, perseuerat proditor in malo. Apertius arguit:  et tamen non proprie designatur. Iudas aliis contristatis et manum retrahentibus a cibis temeritate et impudentia qua Dominum tradit; etiam manum cum magistro in catino mittit ut audacia bonam conscientiam mentiretur.

uERS. 21.---ue autem.  In sempiternum ue homini illi qui ad mensam Domini indigne accedit, etc., usque ad pena predicitur ut qui pudore non uincitur, timore corrigatur.

uERS. 22.---Manducantibus.  Finito ueteri pascha quod in commemoratione liberationis populi Dei ab Aegypto agebatur, etc., usque ad ideoque uelocius a morte resuscitandum. Accepit.  Figurans corpus suum in pane, etc., usque ad exstinguuntur inimici que sunt mysteria Ecclesie Christi.   Panis qui confirmat cor hominis, etc., usque ad uel nos sine illius passione saluari.

uERS. 23.---Gratias. Gratias egit et benedixit iam proximus passioni, qui penam aliene iniquitatis suscipit: qui nichil dignum passione egit: ut ostendat quam equanimiter unusquisque proprie culpe flagella sustinere debeat.

Biberant.  Ebrietas felix: salutaris satietas, etc., usque ad sanguis enim Noui Testamenti qui pro multis effunditur non omnes emundat.

uERS. 25.---Iam non bibam.  Hic mutat sacrificium, sed non mutat tempus; ut nos nunquam cenam Iesu ante quartam decimam lunam faciamus. Qui facit in quarta decima resurrectionem, in  undecima cenam Domini facit, quod nunquam inuentum est nec in Nouo nec in uetere Testamento. uitis.  uitis uel uinea Domini Synagoga, etc., usque ad de salute eiusdem populi baptismo regenerati nouo uobiscum gaudio perfundar.

uERS. 26. Et hymno dicto.  Potest intelligi hymnus quem secundum Ioannem Patri gratias agens decantabat, etc., usque ad et carismata sancti Spiritus quibus in corde perungamur, debere conscendere. In montem Oliuarum.  In monte Oliueti tenetur iehsu: et inde ascendit ad celos: ut sciamus quia inde ascendimus ad celos unde uigilamus, et oramus, et ligamur, nec repugnamus in terra.

Omnes scandalizabimini.  Predicit quid passuri sint: ut cum passi fuerint non desperent, sed  peniteant.

uERS. 27.---In nocte ista. Qui ebrii sunt, nocte ebrii sunt , et qui scandalizantur, nocte scandalizantur, id est, mente obscurati.  Omnes cadunt, sed non omnes iacent. Nunquid quia dormit non adiiciet ut resurgat?  Carnale est cadere: diabolicum est iacere. Percutiam pastorem. Percute pastorem. Propheta postulat passionem Domini: Pater respondet: Percutiam pastorem. Precibus sanctorum Filius a Patre mittitur: id est, incarnatur et percutitur, et patitur: disperguntur oues pastore capto. Resurrectio promittitur ut spes non exstinguatur.

uERS. 29.---Petrus autem.  Auis sine pennis in altum uolare nititur: sed corpus aggrauat animam ut,  timore humane mortis, timor Domini superetur.

uERS. 30.---Bis gallus uocem.  Alii simpliciter: Priusquam gallus cantet, ter me negabis, etc., usque ad sicut et illud: Qui uiderit mulierem ad concupiscendum, iam mechatus est eam .  Gallus cantat: Petrus negat ter, etc., usque ad et trine negationis sordes lauit lacrymis.

uERS. 32.---Gethsemani.  Id est, uallis pinguium, ubi tauri pingues obsederunt eum et uituli multi circumdederunt eum. Sedete hic.  Separantur in oratione qui separantur in passione: quia ille orat, illi dormiunt pinguedine cordis oppressi. Donec orem.  Cum Dominus in monte orat, etc., usque ad unde: Humiliauit semetipsum factus obediens usque ad mortem. Et maiorem hac dilectionem  nemo habet ut ponat quis animam suam pro amicis suis .

uERS. 33.---Et cepit pauere.  Pauere et tristari docemur ante iudicium mortis, qui non possumus per nos dicere nisi per illum: uenit princeps huius mundi et in me non habet quidquam .

uERS. 34.---Tristis est, etc.  Non propter mortem tristis est, etc., usque ad sed a somno infidelitatis et torpore mentis.

uERS. 35.---Et orabat.  Hec uox est sonus infirmitatis nostre, etc., usque ad sed quia aliter non fiet, Non quod ego uolo, sed quod tu.

 Hoc contra Eutychianos qui dicunt unam tantum in Christo operationem, unam uoluntatem:  hic autem ostendit humanam que per infirmitatem carnis recusat passionem, et diuinam que prompta est perficere dispensationem.

uERS. 36.---Sed non quod.  Usque in finem non cessat docere nos patribus obedire: et uoluntatem eorum uoluntati nostre preponere.

uERS. 37.---Et ait Petro, etc. Qui dixerat: Et si oporteat me mori tecum, non te negabo: etsi omnes scandalizati fuerint, sed non ego ; nunc tristitie magnitudine somnium uincere non potest.

uERS. 38.---Ut non intretis. Non ait ut non tentemini, sed ut non intretis in tentationem, id est, ut tentatio uos non superet, non teneat intra suos casses.

 In tentationem intrat qui orare negligit. Ter discipuli dormiunt, ter Dominus orans  suscitat. Trina dormitio, tres mortuos quos Dominus suscitauit significat. Primus in domo, secundus ad sepulcrum, tertius de sepulcro. Trina Domini uigilia tres personas nos habere in orando docet, et de preteritis et de presentibus, et futuris ueniam rogare. Caro autem infirma.  Caro namque pondere suo ad ima semper trahit.

uERS. 42.---Surgite. Postquam tertio orauit, apostolorum timorem penitentia corrigendum docuit, securus ad passionem pergit, dicens: Surgite, eamus. Quasi dicat nos non inueniant timentes, sed ultro eamus obuiam, ut passuri gaudium et confidentiam uideant.

uERS. 44.---Signum.  Dat signum osculi cum ueneno diaboli: sicut Cain obtulit sacrificium  subdolum et reprobatum, unde uinum cum aceto in cruce ponunt.

uERS. 45.---Rabbi.  Impudens et scelerata confidentia magistrum uocat, etc., usque ad illud etiam complet: Cum his qui oderunt pacem , etc.

uERS. 47.---Unus.  Petrus secundum Ioannem eodem ardore mentis quo cetera. Sciebat enim quod Phinees puniendo sacrilegos, mercedem iustitie et sacerdotii perennis acceperat. Lucas ait: Quod Dominus tetigit auriculam et sanauit eam . Ipse enim pietatis nunquam obliuiscitur, hostes etiam suos uulnerari non patitur. Mystice: Docens eos qui in sue mortis consensione uulnus anime contraxerunt, si digne penituerunt salutem posse  mereri.

uERS. 48.---Tanquam ad latronem.  Quasi dicat: Stultum est cum gladiis et fustibus comprehendere, qui ultro se uobis tradit: et in nocte quasi latitantem inuestigare per proditorem, cum quotidie in templo doceat. Sed ideo aduersum me congregamini in tenebris, quia potestas uestra in tenebris est.

uERS. 50.---Tunc, etc.  Impletur quod dixit, quod omnes scandalizarentur, etc., usque ad et a Deo reuocandi, aduersariis dare didicerunt.

uERS. 52.---At ille, etc. Sicut Ioseph relicto pallio nudus de manibus impudice domine effugit. Qui autem uult effugere manus iniquorum, relinquens mente que mundi sunt, post Iesum fugiat.  Ab eis. Quorum et presentiam detestabatur et facta. Non a Domino, cuius amorem etiam absens corpore fixum seruauit in mente.

uERS. 53.---Summum, etc. Caipham scilicet, qui secundum Ioannem erat pontifex anni illius, de quo consentaneum scribit Iosephus, quod pontificium sibi absque merito dignitatis emerat a principe Romano: quid ergo mirum, si iniquus pontifex inique iudicat?

uERS. 54.---A longe.  Quia negationi proximus, si Christo proximus fuisset non negasset: in hoc tamen admirandus est, quod Dominum non reliquit etiamsi timeat. Quod timeat nature est, quod sequitur deuotionis est: quod negat obreptionis est, quod penitet fidei est. Atrium.  Atrium, secularis  circumitus est. Ministri, demonia sunt. Ignis desiderium carnale, cum quibus qui manet, flere peccata non ualet. Et calefaciebat se.  Est ignis caritatis; de quo dicitur, etc., usque ad moxque sui cordis arcana prunis inflammauit amoris.

uERS. 56.---Falsum testimonium.  Falsus est qui non in eodem sensu dicta intelligit quo dicuntur, etc., usque ad ut proprie de templo Iudaico uideatur dixisse.

uERS. 60.---Et exsurgens, etc. Iratus, quia non inuenit locum calumnie, motu corporis insaniam mentis demonstrat. Non respondens, etc. Ad responsum prouocat, ut ex qualibet occasione sermonis locum accusandi inueniat. iehsu autem non respondit,  quia preuidit quidquid responderet in calumniam uerti.

Tu es Christus.  Quem exspectabat a longe non uidebat prope: sicut Isaac caligantibus oculis, Iacob sub manibus non agnoscebat, sed longe post de eo futura canit.

uERS. 62.---Et uidebitis. Sacerdos interrogat Filium Dei; iehsu respondit Filium hominis; ut intelligamus eumdem Filium Dei esse et Filium hominis, ne quaternitatem faciamus in Trinitate, et homo in Deo, et Deus in homine sit. A dextris uirtutis. Quia humiliauit seipsum factus obediens usque ad mortem, mortem autem crucis: propter quod et Deus exaltauit illum, et dedit illi nomen quod est super omne nomen  .

Cum nubibus celi.  Ascendit in nube, cum nube ueniet: id est cum corpore solo suo quod assumpsit a uirgine ascendit, et cum multiformi Ecclesia, que est corpus ipsius et plenitudo ad iudicium uenturus est, sicut dicit Mattheus: Cum autem uenerit Filius hominis, et omnes angeli cum eo, etc.

uERS. 63.---Summus autem sacerdos.  Eadem rabies que prius de sede excusserat, etc., usque ad cum in Lycaonia quasi dii honorarentur, fecerunt. uestimenta sua, etc.  Hoc est, ephod in quo Iudei habebant honorem, amiserunt, etc., usque ad eius tamen inuiolata permanet castitas  usque ad consummationem seculi in illis, quos sors electionis inuenerit.

uERS. 64.---Qui omnes, etc.  Quo reatu suo nostrum reatum solueret, etc., usque ad hinc propheta: Quid retribuam Domino pro omnibus que retribuit mihi? 

uERS. 65.---uelare faciem, etc. Non ut scelera eorum non uideat, sed, ut ipsi quondam Moysi fecerunt, a se gratiam cognitionis eius abscondant. Hoc uelamentum usque hodie manet super cor eorum, quod in Christum credentibus est ablatum. Unde eo moriente uelut templum scissum est, et sancta sanctorum arcana patefacta.

Alapis eum cedebant.  Qui tunc cesus est alapis, et nunc ceditur blasphemiis falsorum Christianorum.  Qui consumptus saliuis infidelium, nunc uesanis fidelium opprobriis exhonoratur.

uERS. 68.---At ille, etc. Nota, quod negat Christum qui se negat eius esse discipulum. Dominus enim non dixit: Negabis te discipulum meum, sed me negabis. Negauit ergo eum cum se negauit eius esse discipulum.

Et exiit foras, etc.  Petrus sine spiritu, uoci ancille cessit, etc., usque ad et foras eximus extra quod fuimus.

uERS. 70.---Nam et Galileus.  Eadem lingua Galileis et Hierosolymitis est, sed tamen quecunque prouincia et regio habet proprium loquendi sonum quem mutare, etc., usque ad quia nomen illud aliter Hierosolymite, aliter Galilei  sonabant.

uERS. 72.---Et recordatus est.  Petrus nocte negat, ad galli cantum penitet. In die quem tertio negauerat, se tertio amare professus est. Quod enim, etc., usque ad egreditur foras , ut ab impiis secretus, negationis culpam liberius abluat fletibus.



CAPUT Xu.

uERS. 1.---Et confestim, etc. Sequitur: uincientes Iesum. Mos erat Iudeis, ut quem morte adiudicassent, uinctum iudici traderent. Et notandum, quod non tunc primum ligauerant, sed mox comprehensum nocte in horto, ut Ioannes dicit: Et sic adduxerunt eum ad Annam primum .

 Adest Samson uinctus a Dalila. Samson  interpretatur, etc., usque ad et fontem perennis uite sitientibus nobis, id est corporis sui, aperit.

uERS. 2.---Tu es rex Iudeorum? Cum Pilatus nichil criminis interrogat nisi an sit rex Iudeorum, arguitur impietas eorum qui nec falso quidem quod obiiciant inuenerunt. Tu dicis. Sic temperat responsum, ut uerum dicat, nec tamen calumnie pareat. Et nota, quod Pilato qui inuitus fert sententiam, aliqua in parte responderit: sacerdotibus autem et principibus respondere noluerit, indignosque sermone suo iudicauerit.

uERS. 4.---uide, etc. Ethnicus condemnat Iesum, sed causam refert in populum Iudeorum. uide in quantis, etc.

 uERS. 11.---Ut magis Barabbam.  Adheret Iudeis usque hodie petitio sua, quam toto labore impetrauerunt. Data enim optione sibi, pro Iesu latronem, pro Saluatore interfectorem elegerunt. Merito ergo salutem et uitam perdiderunt et latrociniis ac seditionibus in tantum se subdiderunt, ut regnum et patriam perderent, et libertatem corporis et anime nunquam reciperent.

uERS. 14.---Pilatus uero. Multas occasiones dedit Pilatus liberandi Saluatorem, primo iusto conferens latronem, deinde inferens: Quid ergo uultis faciam regi Iudeorum? Cumque respondissent: Crucifigatur, non statim acquieuit, sed secundum suggestionem uxoris que mandauerat ei : Nihil tibi et iusto illi , respondens ait:  Quid enim mali fecit? Quod dicendo, Iesum absoluit. At illi magis, etc. Dauid: Circumdederunt me canes multi , etc. Isaias: Exspectaui ut faceret iudicium, et ecce iniquitas: et iustitiam, et ecce clamor . Ieremias: Facta est hereditas mea mihi sicut leo in silua: dedit contra me uocem .

uERS. 15.---Barabbam, et tradidit, etc.  Hi sunt duo hirci, unus apompeius, id est emissarius, cum peccato populi in desertum inferni absolutus dimittitur. Alter pro peccatis absolutorum, ut agnus occiditur. Pars Domini semper mactatur, pars diaboli, qui est magister eorum, effrenata in tartara precipitatur.

Iesum flagellis. Ut nos flagellis liberaret; unde:  Flagellum non appropinquabit tabernaculo tuo : cum prius diceretur: Multa flagella peccatoris .

 Iesum flagellis cesum. Cesus est ab ipso Pilato, unde Ioannes: Apprehendit Pilatus Iesum et flagellauit: et post subiunxit: Et milites plectentes coronam de spinis , etc. Et militibus illudendum prebuit. Quod ideo fecit, ut eius penis et opprobriis saturati ultra mortem non sitirent.

uERS. 17.---Et induunt.  Mattheus ita: Et exuentes eum, chlamydem coccineam circumdederunt ei . Quod idem est. Pro regia enim purpura data est, etc., usque ad purpura uel cocco uestitur, cum triumpho gloriosorum martyrum  gloriatur.

uERS. 19.---Et percutiebant, etc. Caput Christi Deus est. Caput ergo Christi percutiunt qui eum denegant esse Deum. Et qui Scripture auctoritate errorem suum defendunt , quasi arundine caput eius feriunt. In faciem eius spuunt qui presentiam gratie eius exsecrandis uerbis ex interna cece mentis insania conceptis respuunt, et eum in carne uenisse negant.

Adorabant eum. Quasi falso se dixisset Deum. Sed hodie  quidam eum certa fide ut Deum uerum adorant, sed peruersis actibus mox uerba eius quasi fabulosa despiciunt,  ac promissa regni illius temporalibus illecebris postponunt.

Et educunt illum.  Hic educitur Abel in agrum a fratre ut perimatur. Hic adest Isaac, etc., usque ad hic adest Ionas de ligno nauis foris et in mare uentremque ceti triduo missus.

uERS. 20.---Ut crucifigerent.  Ipsa crucis species quid est nisi forma quadrati mundi? Oriens de uirtute fulget, arcton dextera tenet, auster leua consistit, occidens sub plantis firmatur. Unde Apostolus: Ut sciamus que sit latitudo, longitudo, sublimitas et profundum . Aues in forma crucis ad ethera uolant, homo adorat, et natat in forma crucis, nauis per maria antenna cruci assimilata sufflatur. Tau littera signum salutis et crucis  demonstrat.

uERS. 21.---Et angariauerunt.  Ipse Dominus primo crucem suam portauit, sicut Ioannes dicit: Post iste Simon, de quo et alii dicunt, et hoc satis congruo ordine mysterii. Christus enim passus pro nobis, uobis relinquens exemplum ut sequamini uestigia eius .

 Simon qui portat crucem in angaria, hic est qui laborat pro laude humana. Cogunt eum homines huic labori quem non cogit timor uel dilectio Dei.

Patrem Alexandri. Magne opinionis Simon iste uidetur esse, cum et filii eius tanquam noti omnibus ex nomine designantur.

 Alii per merita patrum suorum commemorantur,  alii per merita filiorum. Hic autem Simon, etc., usque ad unde: per Ieremiam ad Iudeam dicitur: Oliuam uberem, pulchram, fructiferam, speciosam uocauit Dominus nomen tuum.

uERS. 22.---Caluarie locus.  Tradunt Iudei quod in hoc loco montis immolatus fuerit aries pro Isaac , ut ibi decaluetur Christus, id est carne sua, scilicet Iudea carnali, separetur.

 Extra portam truncabantur capita damnatorum, et caluarie decollatorum loca dicuntur. Ideo ibi crucifixus Dominus ut ubi erat area damnatorum, ibi erigantur uexilla martyrum. Et quoniam pro nobis factum est maledictum crucis et flagellatus et crucifixus pro salute omnium, quasi noxius inter noxios uoluit crucifigi.

 uERS. 23.---Et dabant.  Mattheus, cum felle mistum , quod idem est. Fel enim pro amaritudine posuit. Myrrhatum enim uinum est amarissimum; quanquam fieri possit ut et felle et myrrha amarissimum redderent uinum.

 Et dabant, etc. Hoc aceto succus lethalis pomi abstergitur. Et non accepit. Id pro quo patitur. Unde de eo: Que non rapui tunc exsoluebam .

Et non accepit. Mattheus: Et cum gustasset, noluit bibere. Indicat Mattheus quod pro nobis amaritudinem mortis gustauerit, sed die tertia resurrexit.

uERS. 24.---Et curcifigentes cum.  Hic  figitur salus in ligno. Primo infixa est mors in ligno. Lignum primum, scientie boni et mali; secundum boni tantum et uite nobis lignum est. Extensio prime manus ad lignum mortem apprehendit; extensio secunde uitam que perierat inuenit. Ligno hoc uehimur per mare undosum ad terram uiuentium.

uestimenta sua.  Quadripartita uestis Christi secundum numerum militum, significat Ecclesiam quatuor partibus orbis equaliter, id est concorditer distributam.

 uestimenta Domini mandata sunt quibus tegitur corpus eius, quod est Ecclesia, quia diuiduntur inter milites gentium ut sint quatuor ordines cum sit una fides, id est coniugati, uiduati,  prepositi, separati. Sortiti sunt tunicam indiuisam que est pax et ueritas in cunctis in modum regalis amictus uel annuli. Mittentes sortem.  Super tunicam, scilicet que erat inconsutilis. Hic sortita, etc., usque ad et sors solius Dei iudicio uenit uel cedit.

uERS. 25.---Erat autem hora ter.  Hoc proprie Marcus, nam sexta hora tenebre suffuderunt terram, ut non quis posset mouere caput. A tricesimo namque, etc., usque ad qui magis dicendi sunt eum crucifixisse quamuis nitantur hoc dissimulare, quam milites qui secundum officium suum duci suo paruere.

uERS. 26.---Et erat titulus.  Titulus ostendit quod nec occidendo potuerunt efficere quod  non esset eis rex; unde: Ego autem constitutus sum rex ab eo, etc. Bene enim simul est rex et pontifex, cum eximiam Patri sue carnis hostiam offerret in altari crucis, et regis dignitatem titulo pretenderet, ut cunctis insinuaret quod per crucis patibulum non perdiderit, sed confirmauerit imperium.

uERS. 27.---Et cum eo crucifigunt.  Sicut dicit Apostolus: uetus homo noster simul cum illo crucifixus est ut destruatur corpus peccati, ut ultra non dominetur super nos peccatum. Quandiu ergo agunt opera nostra ut euacuetur corpus peccati, quandiu, etc., usque ad unde Apostolus: Ut in caritate radicati et fundati possitis comprehendere cum omnibus sanctis que sit latitudo, longitudo, sublimitas et profundum . Duos latrones.  Latrones qui cum Domino crucifixi sunt signant eos qui fide et confessione Christi, uel agone sui martyrii, uel quamlibet arctam continentiam subeunt. Et qui hoc pro eterna gloria gerunt, dextri latronis merito et fide signantur. Qui autem pro humana gloria uel qualibet minus digna intentione, sinistri latronis mentem imitatur et actus.

 Cum iniquis ueritas deputata unum relinquit sinistrum, alterum assumit dextrum; sic faciet in die iudicii, ex simili crimine dissimiles sortiuntur uias. Alter precedit Petrum in paradisum, alter Iudam in infernum. Confessio breuis uitam acquirit longam, et blasphemia finita pena plectitur eterna. Hic pullus Iude ligatur ad  uitem , id est, pallium tingitur in sanguine uue, hic lacerant hedi uineam.

uERS. 29.---Mouentes capita.  Emittitur mors iniquorum quando excitantur uincula inferni usque ad ceruicem, que est ceruix humani generis.

uERS. 31.---Alios saluos.  Etiam nolentes confitentur quod alios fecit saluos, et se propria damnant sententia, quia alios saluos fecit et se si uellet saluare poterat.

uERS. 32.---Descendat nunc. Plus est de sepulcro surgere, et tamen non crediderunt. Hi omnes declinauerunt, simul inutiles facti sunt .

Et qui cum eo.  Secundum Lucam  unus latro blasphemabat dicens: Si tu es  Christus, saluum fac te et nos. Alter, etc., usque ad qui celestia petunt, ad ea sine dubio Christo mediante et miserante perueniunt.

uERS. 33.---Et facta hora sexta.  Notandum quod hora sexta, id est sole recessuro a centro mundi, crucifixus sit, et diluculo, oriente sole resurrexit, etc., usque ad et qua hora primus Adam peccando mundo mortem intulit, eadem hora secundus Adam mortem moriendo destrueret.

Tenebre.  Hic adest Ne inebriatus ac nudatus celo ac terra ebrioso pallio tectus, et ab homine irrisus hic stillauit de ligno sanguis.

uERS. 35.---Et quidam, etc. Non omnes. Forsitan milites Romani non intelligentes proprietatem Hebrei sermonis, ex eo quod dicitur Eloi, putauerunt  Eliam ab eo uocari. uel Iudei solito sibi sermone uerba Domini deprauantes, imbecillitatis infamabant eum quod Elie uocaret auxilium.

uERS. 36.---Currens autem, etc.  Ioannes plenius dicit: Postea sciens iehsu, etc. Quasi: Hoc minus fecistis, date quod estis. Erant enim, etc., usque ad de quo: Dominus plantauit uineam Soreth: et quomodo conuersa es in amaritudinem uitis aliene: et exspectaui ut faceres uuas, et fecisti spinas .

uERS. 37.---iehsu autem, etc.  Quid dixerit Lucas aperit: Pater, in manus tuas commendo spiritum meum; et hoc dicens exspirauit . Quod autem dicit Ioannes: Cum accepisset acetum, dixit: Consummatum est: et inclinato capite tradidit  spiritum . Inter hoc quod ait: Consummatum est, et illud: inclinato capite emisit spiritum, emissa est uox illa magna, quam Ioannes tacet, ceteri commemorant: In manus tuas, etc.

 Infirmata etenim carne mox uirtus diuina inualuit que dicit: Aperite mihi portas iustitie , etc. Nos autem cum nulla, uel una uoce morimur qui de terra sumus; ille enim cum exaltata uoce exspirauit qui de celo descendit.

uERS. 38.---Et uelum templi. Ut arcam testamenti, et omnia legis sacramenta que tegebantur appareant, et ad gentes transeant. Ante dicebatur: Notus in Iudea Deus, in Isrel magnum nomen eius ; nunc autem: Exaltare super celos  Deus , et in omni, etc.; et in Euangelio prius: In uiam gentium ne abieritis .; et post passionem: Ite, et docete omnes gentes .

uERS. 39.---uidens autem, etc. Ostenditur quare centurio miratur, quia uidit eum sic exspirasse, id est spiritum emisisse. Nullus enim habet potestatem emittendi spiritum, nisi conditor animarum.

uere, etc.  Nota quod centurio ante crucem in ipso scandalo passionis uere Filium Dei confitetur: et Arius, etc., usque ad et uere Filium Dei Synagoga tacente confirmat.

uERS. 40.---Erant autem.  Sicut non excluditur muliebris sexus a salute per Mariam uirginem: ita non repellitur a mysterio crucis scientie  et resurrectionis per uiduam Mariam Magdalenam et ceteras matres.

Iacobi minoris et Ioseph.  Minorem Iacobum dicit Iacobum Alphei, qui et frater Domini, eo quod esset filius Marie matertere Domini. De qua Ioannes: Stabant autem iuxta crucem Iesu mater eius , etc. Cleophe uidetur eam dicere a patre uel a cognatione.

uERS. 42.---Et cum iam sero esset, etc.  Grece, preparatio Latine. Hoc nomine Iudei inter Grecos morantes sextam sabbati appellabant, quia in eo que sabbato erant necessaria preparabant secundum quod, etc., usque ad donec octaua ueniente etate et ipsa corpora resurrectione  glorificata cum animabus simul incorruptionem eterne hereditatis accipiant.

uERS. 43.---uenit Ioseph.  Ioseph uenit sero parasceue ab Arimathia, que interpretatur deponens, ad deponendum corpus Christi, etc., us que ad aspicientibus a longe electis qui sunt stelle maris, quando, si fieri potest, scandalizabuntur etiam electi.

uERS. 46.---Ioseph autem, etc.  Ex simplici sepultura Domini, ambitio diuitum condemnatur, qui nec in tumulis, etc., usque ad lineo terreno celebrat, sicut corpus Domini in syndone munda sepultum est: sic a papa Syluestro statutum est.

Quod erat excisum.  Dicitur quod monumentum Domini domus rotunda fuit de subiacente rupe excisa tante altitudinis ut homo rectus consistens  uix extenta manu culmen possit attingere. Et habet introitum, etc., usque ad color autem monumenti et loculi albo et rubeo dicitur esse permistus.

uERS. 47.---Maria autem, etc.  Lucas dicit: Quia astabant omnes noti eius a longe, et mulieres que secute fuerant eum . Sed aliis deposito corpore eius ad sua remeantibus, sole mulieres, etc., usque ad et si forte ualeant imitari pia curiositate, quo ordine sit eius passio amplectenda, perpendunt.



CAPUT XuI.

uERS. 1.---Et cum transisset.  Lucas dicit quia reuertentes a monumento parauerunt aromata et unguenta, et sabbato siluerunt, quia mandatum  erat ut sabbati silentium, etc., usque ad illuminata facie decussis uitiorum tenebris odorem bonorum operum Domino et orationum suauitatem offerre.

 Nunc cum aromatibus redolentibus cum sponsa et adolescentulis currunt, post eam conspergimus librum, id est cubile, etc., usque ad et Domino in eo cum triumpho resurgente et dicente: Hec est dies quam fecit Dominus, etc. .

uERS. 2.---Et ualde mane.  Quod alius dicit diluculo. Diluculum est inter tenebras noctis et diei claritatem in qua salus uenit in Ecclesia declaranda more solis, qui consurgens roseam premittit auroram, ut tantus splendor preparatis oculis possit uideri, cum tempus Dominice resurrectionis illuxit, ut tunc laudes Christi tota cantaret ecclesia sanctarum  feminarum, quando uitam prestitit et lumen credulitatis infundit.

uERS. 3.---Et dicebant ad inuicem.  Aquile congregantur ad corpus, martyres et apostoli uident lapidem reuolutum, qui est lex mortis, quasi dicat: Ubi est, mors, aculeus tuus ?

uERS. 4.---Reuolutum lapidem.  Quomodo lapis per angelum sit reuolutus, Mattheus dicit? Allegorice autem, lapidis reuolutio resurrectionem sacramentorum Christi que uelamine littere legis tecta erant, insinuat. Lex etenim in lapide scripta est cuius ablato tegmine, gloria resurrectionis ostensa est, et abolitio mortis antique, et uita nobis speranda perpetua toto orbe cepit predicari.

 uERS. 5.---Iuuenem.  Non senem, non infantem, sed iucundum etate, ut dicitur: Letare, iuuenis, in adolescentia tua , que non est hic uera dum senio mista.

 Mulieres angelos uident que cum aromatibus uenerunt, quia ille mentes supernos ciues aspiciunt, que cum uirtutibus ad Deum per sancta desideria ueniunt.

Sedentem in dexteris.  Ad meridianam partem loci illius, ubi positum fuerat, etc., usque ad intrantes in monumentum duos angelos ibi stantes inuenerunt.

 Per sinistram uita presens, per dexteram uita eterna, etc., usque ad et ad angelorum numerum restituens celestis patrie damna reparauit.

 uERS. 6.---Nolite expauescere.  Quasi: Paueant illi qui non amant aduentum Domini uel supernorum ciuium, qui uitiis pressi de eorum societate desperant. uos autem, quid timetis que uestros conciues uidetis? Unde Mattheus angelum apparuisse describens ait: Erat aspectus eius sicut fulgur, et uestimenta eius sicut nix .

Iesum. Salutare. Sed quia multi non substantialiter sed nuncupatiue hoc nomine dicebantur, determinat per locum Nazarenum, et causam subdit: Crucifixum. Atque addit: Surrexit, non est hic. Per presentiam carnis, qui tamen nusquam deest per presentiam maiestatis. Ecce locus. Ostenditur mortalitas mortalibus ad actionem gratiarum debitam,  ut intelligamus quid simus et fuerimus, et sciamus quid erimus.

uERS. 7.---Et Petro.  Petrus uocatur ex nomine, ne desperet ex negatione. Nisi enim, etc., usque ad ut qui futurus erat pastor Ecclesie in sua culpa disceret quomodo aliis misereri deberet.

Et Petro.  Qui se indignum discipulatu indicat, cum ter magistrum negat. Sed peccata preterita non nocent, quando non placent.

Precedit uos. Bene de Redemptore nostro dicitur: de Galilea namque transmigratio facta interpretatur. Iam enim a passione ad resurrectionem, a morte ad uitam, a pena ad gloriam transmigrauerat. Et bene post resurrectionem in Galilea a discipulis uidetur, quia resurrectionis eius gloriam  post leti uidebimus, si modo a uitiis ad uirtutum celsitudinem transmigremus. Qui ergo in sepulcro nuntiatur, in transmigratione ostenditur; et qui in mortificatione carnis agnoscitur, in transmigratione mentis uidetur.

 Nota quod Marcus dicit: Precedit uos in Galileam, etc. Nec tamen ibi uisum retulit. Mattheus autem, etc., usque ad sicut in illa eternitate cognoscetur, quo et nos perducet propter formam serui, ut liberi contemplemur formam Domini.

uERS. 8.---Fugerunt.  De futura uita dicitur: Fugiet dolor et gemitus. Imitantur mulieres ante resurrectionem omnium quod faciunt post, id est, quod facture sunt fugiunt mortem et pauorem.

Et nemini.  Quia illi soli mysterium resurrectionis  uident qui meruerunt, unde, secundum Ioannem: Petrus autem surgens cucurrit ad monumentum, ut uideret que audiuit.

uERS. 9.---Surgens autem. Mane surrexit, sero sepultus est, ut hoc adimpleret: Ad uesperum demorabitur fletus et ad matutinum letitia . Sepultus ergo sexta sabbati que uocatur parasceue circa ue peram sequenti nocte et die sabbati, cum sequenti nocte in monumento positus, die tertia, id est primo mane prima sabbati, surrexit. Et bene una die et duabus noctibus in sepulcro iacuit, quia lucem sue simple mortis nostre duple mortis tenebris adiunxit. In morte enim anime et spiritus tenebamur, unde ad nos suam, id est carnis mortem attulit,  et duas nostras soluit: simplam suam duple nostre contulit, et duplam nostram moriens abstulit. Apparuit primo Marie Magdalene. Marie Magdalene primo ostenditur, de qua eiecerat septem demonia: quia meretrices, et publicani precedunt Synagogam in regnum Dei, ut latro precessit apostolos. Apostoli flent et lugent, quia necdum uiderunt, sed cito consolabuntur.

 In principio mulier auctor culpe uiro fuit, exsecutor uir erroris, etc., usque ad ut ipsis euangelistis et apostolis resurrectionem euangelizaret.

uERS. 11.---Et illi audientes.  Quod discipuli resurrectionem tarde credunt, non tam est illorum infirmitas, quam nostra firmitas; dubitantibus enim  resurrectio per multa argumenta monstrata est, quibus et nos firmius solidamur.

uERS. 12.---Duobus ex his.  Hoc Lucas apertius : Oculi eorum, etc. Post cognouerunt eum in fractione panis. Et sicut Lucas ait: Surgentes eadem hora reuersi sunt in Hierusalem, etc.

Ambulantibus.  Fides hic laborat agens actiuam uitam, illic contemplatiua, etc., usque ad oblitus carnis sue postulat in ista uita quod post illam speramus in futura.

uERS. 14.---Nouissime, etc.  Quadragesimo die, quando erat iam ab eis recessurus in celum, hoc eis maxime, etc., usque ad: Euntes in mundum uniuersum, predicate Euangelium.

Duritiam cordis, etc.  Ut succedat cor carneum  caritate plenum: hinc quod caterue martyrum mortem huius seculi libenter affectant, quia norunt pro temporali interitu perpetuo se esse uicturos.

uERS. 15.---Omni creature. Omni nationi gentium. Ante enim dictum erat: In uiam gentium ne abieritis : ut scilicet apostolorum prius a Iudea repulsa predicatio, tunc gentibus in adiutorium fieret.

 Omni generi humano, quod habet aliquid commune omni creature, angelis, pecoribus, lignis, lapidibus, igni et aque, calido et frigido, humido et arido, quia minor mundus homo dicitur.

uERS. 16.---Qui crediderit, etc. Per alios paruuli credunt, sicut ex aliis ea que in baptismo eis remittuntur,  peccata extraxerunt.

uERS. 17.---Signa autem, etc. Nunquid si signa  non faciamus, non credimus? Sed hec in exordio necessaria fuerunt, ut fides miraculis nutriretur, fide autem Ecclesie iam confirmata non sunt necessaria. Demonia eiicient, etc. Hoc hodie spiritualiter facit Ecclesia, cum per exorcismi gratiam manum credentibus imponit, et malignos spiritus expellit. Linguis loquentur nouis. Hoc fit dum fideles ueteris uite secularia uerba relinquunt, et sancta mysteria insonant, et Dei laudes et potentiam quantum ualent extollunt.

uERS. 18.---Si mortiferum, etc. Dum pestiferas persuasiones audiunt, nec ad operationes usque perducunt, quod inde eis non nocet si mortiferum bibunt. Super egros manus, etc. Dum proximos in bono opere confirmatos roborant exemplo bone operationis,  super egros manus imponunt, et bene habebunt. Hec miracula tanto maiora, quanto spiritualia; per hoc enim anime suscitantur, non corpora.

uERS. 19.---In celum.  Nota quod aliquando celos pluraliter et aliquando celum singulariter, etc., usque ad ubi fidelium credulitas plus actibus quam locutionibus eruditur.

Et sedet a dextris.  Et nunc omnia iudicans, in fine omnium Iudex uenturus est. Stephanus autem uidit eum stantem, quia in certamine habuit eum adiutorem.

uERS. 20.---Illi autem, etc.  Nota quod Marcus Euangelium suum quanto inchoauit tardius, tanto, etc., usque ad quo apostoli idem Euangelii  uerbum per totum orbem seminauerunt.





EuANGELIUM SECUNDUM LUCAM. *





PROLOGUS B. HIERONYMI.





PROeMIUM LUCAE IN EuANGELIUM SUUM.

uERS. 1.---Quoniam quidem, etc.  Lucas de omnibus que fecit iehsu et docuit, etc., usque ad magis ordinarent narrationem quam historie texerent ueritatem.

 uERS. 3.---Omnia.  Non omnia que assecutus, sed de omnibus que ad fidem legentium confirmandam credit idonea. Ex consulto enim multa preterit, que alii dicunt, ut diuersa in Euangelio gratia refulgeret, et propriis quibusdam libri singuli mysteriorum gestorumque miracula eminerent. Theophile. Theophilus, amans Deum, etc., usque ad fidem perpetue diuinitatis et temporanee dispensationis illius debet ordinem nosse.



CAPUT PRIMUM.

uERS. 5.---Fuit in diebus Herodis regis Iudee.  uitulus sacerdotalis hostia. Per uitulum ergo hoc Euangelium figuratur, in quo a sacerdotibus inchoatur, et in uitulo consummatur, id est in Christo, qui pro mundi uita immolatur.

Sacerdos quidam. Impleuit ordinem, dixit regem, et regionem in qua fuit, sacerdotem et gentem eius et uxorem illius indicat. Zacarias. Zacarias, memor Domini: cui apparet Angelus a dextris altaris, quia ei qui memor Domini est demonstratur mysterium.

De uice Abia.  Abia, Pater Dominus, etc.,  usque ad sicut per septem Testamentum declaratur uetus.

Elizabeth. Elizabeth, Dei mei saturitas, signat Mariam que plena Deo fuit.

uERS. 6.---Erant autem ambo.  Plena laudatio que genus in maioribus, mores in equitate, officium in sacerdotio, factum in mandatis, iudicium in iustificationibus comprehendit. Iusti ante Deum.  Non enim omnis qui iustus est ante homines iustus est ante Deum; aliter enim uident homines, aliter Deus: homines in facie, Deus in corde. Ideoque fieri potest, ut aliquis affectata bonitate populari iustus uideatur mihi, iustus tamen non sit ante Deum, si iustitia non ex mentis simplicitate formetur, sed adulatione simuletur.

 uERS. 7.---Et non erat illis.  Diuinitus procuratum fuit, ut de prouectis diuque fructu coniugii priuatis Ioannes nasceretur, ut inopinato ortu prolis et ipsos donum Dei gratius afficeret, et ceteros stupor miraculi pararet auditui futuri prophetie. Unde postea subditur: Posuerunt omnes qui audierant in corde suo dicentes: Quis putas puer iste erit?

uERS. 8.---Factum est autem. Cum ex precepto Moysi uno sacerdote decedente, unus succedere iubeatur, tempore Dauid statutum est ut uicissim ministrantes per octonos dies a sabbato usque ad sabbatum tempore uicis sue, singuli castimonie studerent, nec interea domum tangerent.

uERS. 9.---Sorte.  Non noua tunc sorte electus, quando incensum erat adolendum, etc., usque  ad predicitur dum ille promittitur precursurus.

uERS. 12.---Et Zacarias turbatus est uidens, et timor irruit super eum, etc.  Solemus turbari et a nostro affectu alienari quando perstringimur superioris potestatis occursu. Sed sicut humani defectus est terreri, ita angelice benignitatis est pauentem suo aspectu blandiendo solari; contra, demones, si quos sua presentia territos senserint, ampliore horrore concutiunt.

uERS. 13.---Quoniam exaudita est deprecatio tua: et uxor tua Elizabeth pariet tibi filium, et uocabis nomen eius. Exaudita est magis quam petisti. Rogasti pro liberatione plebis, et donatus est tibi precursor.

 Multa diuina beneficia hic sunt congesta. Primum, deprecationis fructus, deinde sterilis partus.  Tum letitia plurimorum, et magnitudo uirtutis, Altissimi etiam prophetia promittitur. Quinetiam ne qua esset dubitatio, futuri nomen designatur. Tantis igitur supra uotum fluentibus, non immerito diffidentia pena plectitur silentii.

uERS. 14.---Et erit gaudium, etc.  Singularis meriti est indicium quoties hominibus a Deo uel imponitur nomen, uel mutatur, etc., usque ad quia hic salutem multis predicat, ille uero omnibus dat.  Gaudium et exsultatio. Monentur parentes non minus gratias agere, etc., usque ad matres quia honorantur premiis coniugii.

uERS. 15.---uinum et siceram, etc.  Magne coram Deo uirtutis est predicare in deserto gaudia celestia, etc., usque ad et iam erat spiritus gratie.

 uERS. 16.---Et multos filiorum Isrel conuertet.  Cum Ioannes Christo testimonium perhibens, in fide Christi baptizans, dicatur filios Isrel ad Deum conuertisse, patet Christum esse Dominum Deum Isrel.

uERS. 17.---Precedet ante.  Sicut Elias preco iudicis, etc., usque ad ille cum eo manifestatur in gloria. In spiritu et uirtute.  Bene iunguntur spiritu et uirtute. Non enim sine uirtute spiritus, nec sine spiritu uirtus est. Elias uirtutem habuit abstinentie, et patientie, et conuertendi animos populorum a perfidia ad fidem, spiritum autem prophetandi habuit.

Conuertat, etc.,  Corda patrum in filios conuertit,  etc., usque ad fere eadem uerba que angelus de Ioanne, Malach, predixit de Elia.

uERS. 18.---Unde, etc.  Si homo esset qui promittebat, impune liceret querere signum, etc., usque ad et infidelitatis esset pena quam meruit.

uERS. 19.---Ante Deum.  Cum ad nos ueniunt angeli, sic exterius implent ministerium, ut tamen ante Deum interius per contemplationem assistant. Quia etsi angelus est spiritus circonscriptus, summus spiritus qui Deus est, incirconscriptus est, intra quem currit angelus quocunque moueatur uel mittatur.

uERS. 22.---Et ipse erat innuens illis, et permansit mutus, etc. Sine uoce corporales actus indicare moliens, nec exprimens uoluntatem. Cui similis populus Iudeorum,  actuum suorum impotens reddere rationem.

uERS. 23.---Ut impleti sunt, etc. Quia uicis sue tempore, pontifices templi tantum officiis mancipati, non solum a complexu uxorum, sed etiam a domorum ingressu abstinebant. Nostris autem sacerdotibus quibus non carnalis successio, sed spiritualis perfectio queritur, qui quotidie presto debent esse altari, perpetua castitas indicitur.

uERS. 24.---Occultabat.  Occultat quia partus sui erubescit etatem, etc., usque ad neque enim ea que senilem non erubesceret coitum, erubesceret partum.

uERS. 25.---Quia sic fecit.  Gesta sunt hec, inquit Ioannes Chrysostomus, etc., usque ad quia per ipsum afflictio penitentie erat predicanda.

uERS. 26.---In mense autem sexto.  Sicut sexto  mense missus est Gabriel angelus a Deo in ciuitatem Galilee, ita sexto millenario missus est Christus,

Gabriel.  Ideo angeli ex nomine aliquando signantur, ut ex ipso nomine quid ministraturi ueniant, demonstretur. Gabriel fortitudo Dei, quia illum nuntiat qui ad debellandum diabolum ueniebat.

uERS. 27.---Ad uirginem. Mulier a diabolo seducta mortem intulit: contra mulier ab angelo edocta salutem edidit.

uERS. 28.---Dominus tecum. Quam nouo castitatis amore ad celestia sustulit, et post mediante humana natura, omni plenitudine diuinitatis consecrauit. Benedicta tu in mulieribus. Que, sine exemplo muliebris conditionis, et uirgo et mater est, et Deum genuit.

uERS. 29.---Turbata est, etc. Quia nesciebat si  preteritum an futurum esset, quod angelus dixit.

uERS. 30.---Et ait angelus ei: Ne timeas, Maria. Turbatam insolita salutatione quasi familiarius notam uocat ex nomine. Ne timeat iubet, et quare gratia plenam uocauerit, plenius explicat.

uERS. 31.---Iesum. iehsu saluator, siue salutaris dicitur. Ipse enim saluum faciet, non populum Isrel, sed suum populum, siue ex preputio, siue ex circumcisione, in unum ouile sub uno pastore congregatum.

uERS. 32.---Sedem Dauid patris eius.  Id est Isreliticam plebem, etc., usque ad in his qui de oleastro incisi in oliuam bonam sunt inserti.

uERS. 35.---Sanctum uocabitur Filius Dei. iehsu nascitur sanctus, qui conditionem nature corruptibilis  uinceret, et commistione copule carnalis conceptus non est. Nos conditione corruptibilis nature constricti, per gratiam possumus sanctificari. Et congruit, ut que contra morem uirgo concepit, supra morem humane consuetudinis Dei Filium generet.

uERS. 36.---Et ecce, etc.  Ne uirgo desperet de partu, etc., usque ad precursorem quoque de anu sterili nasciturum cognosceret.

Cognata tua. Quia de tribu Leui, id est de tribu Dei.

 Legimus, quod Aaron qui de tribu Leui erat, etc., usque ad que secundum Deum spiritualis cognationis consortio non carebant.

uERS. 38.---Ecce ancilla Domini. Non de singularitate meriti se extollit, sed sue conditionis et diuine cognationis per omnia memor, se ancillam illius  esse fatetur, cuius mater eligitur, et cum magna deuotione promissionem angeli optat impleri.

uERS. 39.---Exsurgens autem Maria in diebus illis, abiit in montana cum festinatione in ciuitatem Iuda.  Non incredula de oraculo, etc., usque ad dum subditur: Et factum est ut audiuit.

uERS. 40.---Et intrauit in domum Zacarie. Hinc discant sancte mulieres, quam sedulitatem pregnantibus debeant exhibere cognatis.

Et salutauit Elizabeth.  Prior salutat, quia decet ut quanto castior, tanto humilior sit.

uERS. 41.---Exsultauit, etc. Quia lingua non poterat, animo exsultante salutat, et sue precursionis officium inchoat. Ecce apparet quod angelus dixerat: Spiritu sancto replebitur adhuc ex utero matris sue.

 uERS. 42.---Benedicta tu.  Conueniunt uerba Euangelii cum uerbis psalmi in quo promittitur Dauid: De fructu uentris tui ponam super sedem tuam . Et eadem uoce Maria benedicitur ab Elizabeth qua a Gabriele, ut et angelis et hominibus ueneranda, et nostris feminis preferenda monstretur.

uERS. 43.---Mater Domini. Sentio miraculum, mysterium cognosco, mater Domini uerbo feta, Deo plena.

uERS. 44.---Ut facta. Ipso momento quo uox intrat ad aures corporis, uirtus spiritualis cor intrat audientis, et non solum matrem, sed etiam sobolem amore aduenientis accendit.

Exsultauit.  Reuelante Spiritu quo impleta erat, etc., usque ad credidit uirgo, ubi sacerdos negauit.

 uERS. 46.---Magnificat anima mea Dominum.  Primo dona sibi spiritualiter concessa profitetur, etc., usque ad in eius preceptis obseruandis impendo.

uERS. 47.---Et exsultauit.   Quia terrena non curo, prosperitas non emollit me, aduersitas non frangit, sed sola illius memoria delectat, a quo salus speratur eterna, illius diuinitate letor cuius temporali conceptione mea caro fetatur.

uERS. 48.---Quia respexit.  Ecce quam uilia de se sentit, etc., usque ad et de paruis et infirmis magnos facit et fortes.

Quia fecit mihi magna. Quia in me carnem sumpsit, et me a peccatis mundauit, et dona Spiritus sancti mihi contulit.

 Et misericordia.  A specialibus donis ad generalia Dei iudicia se conuertit, etc., usque ad subdit quid contemptores mereantur.

uERS. 53.---Esurientes impleuit bonis.  Qui eterna toto studio desiderant; saturabuntur, cum Christus apparuerit in gloria. Sed qui terrenis gaudent, in ultimo inanes totius beatitudinis dimittuntur. In presenti etiam uidemus humiles diuina gratia impleri, superbos lumine ueritatis priuari.

uERS. 55.---Sicut locutus est ad patres nostros. Memoriam patrum quibus hec salus reuelata est faciens, Abraham nominatim exprimit, cui primo ipsa incarnatio manifestata est. Et semini eius in secula. Non tam carne genitis, quam fidei uestigia secutis, quibus aduentus Saluatoris in secula  est promissus, quia ipsa promissio hereditatis nullo fine claudetur. Nam et usque in finem seculi credentes non deerunt, et beatitudinis erit gloria perennis.

uERS. 56.---Mansit autem Maria.  Tandiu mansit, donec uideret precursoris natiuitatem, propter quam maxime uenerat. Nec causa sola familiaritatis tandiu mansit, sed ut tanto tempore et Elizabeth et Ioannis cresceret profectus. Nam si in primo aduentu Marie, Spiritu sancto sunt repleti, multum est illis superadditum tanta mora mansionis.

uERS. 59.---Die octauo. Per circumcisionem resurrectio Domini figuratur, quia et octaua die, id est post sabbatum, facta est. Et sicut illa a  reatu mortis absoluere solebat, sic ista immortalis uite natiuitatem, et in auctore nostro exhibuit, et in nobis monstrauit sperandam.

Et uocabant eum.  Ioannis celebrata natiuitas, est Noui Testamenti inchoata gratia, etc., usque ad gratiam Euangelii si recte intelligatur exprimit.

uERS. 62.---Innuebant autem patri eius, etc. Qui innuunt patri de nomine pueri, significant illos qui testimonio legis intendunt astruere gratiam fidei.

uERS. 67.---Et prophetauit dicens.  Magna largitas diuine pietatis. Ecce loquela que sola ablata est diffidenti, cum spiritu prophetie restituta est credenti.

uERS. 68.---Benedictus. Qui dum bonitatem Dei  rogauit, pro liberatione precursor donatus est.

uisitauit. Quod proxime faciendum cognouerat, prophetico more quasi iam factum narrat.

uERS. 69.---Cornu salutis nobis.  Per cornu quod carnem excedit, cum omnia ossa carne tegantur, regnum Christi significatur, quo mundus et gaudia carnis superantur. In cuius figuram Dauid et Salomon cornu olei, sunt in regni gloriam consecrati, ut prius Saul lenticula.

uERS. 71.---Salutem ex inimicis nostris, et de manu, etc. Erexit nobis salutem ex inimicis, et est explanatio superioris uersiculi, in quo breuiter idem premiserat: Et erexit cornu salutis nobis.

uERS. 72.---Ad faciendam misericordiam cum  patribus nostris, et memorari testamenti, etc. Locutus est, et erexit nobis salutem ad faciendam misericordiam, ut misericordiam quam patribus promisit impleat in nobis, et iuramentum quod fecit patribus de liberatione nostra, in nobis per Christum compleatur.

uERS. 76.---Et tu, puer, propheta Altissimi uocaberis: preibis enim ante faciem Domini parare, etc.  Non mirum si alloquitur infantem octo dierum, etc., usque ad que agnoscebat se in filios suscepisse.

uERS. 79, 80.---Ad dirigendos pedes nostros in uiam pacis. Puer autem crescebat, etc. Ut per omnia gressus nostrorum operum illuminatoris nostri gratie concordent, donec ad mansionem perpetue pacis intremus.



CAPUT II.


uERS. 1.---Exiit edictum a Cesare.  Augustus duodecim annis circa natiuitatem Christi in pace regnauit, etc., usque ad hic primum Iudea facta est stipendiaria Romanis.

uERS. 2.---Prima.  Iam diuersis temporibus, plereque partes terrarum leguntur descripte, sed hec est prima earum que totum orbem concluserunt, que professio est mentium, quia nullus excluditur. uel certe tunc primum cepit, quando Cyrinus a Cesare in Syriam missus est, censor patrimoniorum futurus.

uERS. 4.---Nazareth.  Quotidie Dominus in Nazareth concipitur, etc., usque ad quod instantia loquentis magistri nichil ualet nisi augmentum superni  iuuaminis ut audiatur acceperit.

uERS. 6.---Factum est autem. Alibi concipi, alibi nasci Dominus uoluit, ut insidiantis Herodis furorem facilius euaderet. Humilitas Christi commendatur, quia non solum incarnari, sed etiam illo tempore nasci uoluit, quo mox natus censui Cesaris propter nostram liberationem subderetur.

uERS. 7.---Pannis eum inuoluit. uilibus induitur pannis, ut stolam immortalitatis reciperemus. Manus et pedes stringuntur; ut manus nostre ad bene operandum, pedes in uiam pacis dirigantur; paruulus factus, ut nos perfecti simus.

uERS. 8.---Et pastores.  Nato summo pastore, pastores ab insidiis noctis, etc., usque ad super quos diuina gratia largius coruscat.

 uERS. 9.---Et ecce angelus Domini.  Et concipiendum, et conceptum, et natum Dominum, celi ciues testantur, ut et mortales sufficienter imbuant, et suum auctori seruitium impendant.

uERS. 12.---Infantem pannis inuolutum.  Crebris infantia Saluatoris et angelorum testimoniis, et euangelistarum est inculcata, ut mentibus nostris altius infigatur quid pro nobis sit factus: In quo humilitas commendatur: Quia cum esset diues, pauper pro nobis factus est, ut inopia sua nos ditaret .

uERS. 14.---Et in terra pax. Quando peccando eramus a Deo extranei, extraneos nos angeli deputabant; sed quia cognouimus regem nostrum, recognouerunt  nos angeli ciues suos. Et timet angelus adorari ab humana natura quam in suo rege considerat.

Hominibus bone uoluntatis.  Qui suscipiunt natum Christum, non his qui audita eius natiuitate sunt turbati et eum persecuti. Non est pax impiis, dicit Dominus .

uERS. 16.---Et uenerunt festinantes.  Non cum desidia Christi querenda est presentia, etc., usque ad quasi in presepio inuenient.

uERS. 17.---uidentes autem. uisio uel cognitio Dei est, et hec est sola uita hominum ut cognoscant uerum Patrem, et quem misit Iesum Christum esse unum Deum.

uERS. 18.---Mirati sunt. Mirantur et de mysterio incarnationis et de tanta pastorum attestatione, qui  fingere audita nescirent, sed simplici facundia uera predicarent. Sed Dominus non rethores, sed piscatores ad euangelizandum destinauit. Sic et in uetere Testamento sue dispensationis nuntios pastores ordinauit. Ideo non est paruipendenda pastorum attestatio.

uERS. 20.---Et reuersi, etc.  Sic spirituales pastores modo dormientibus aliis contemplando celestia subuehuntur, etc., usque ad dum dicunt: Gloria in altissimis Deo, et in terra pax hominibus bone uoluntatis.

uERS. 22.---Tulerunt illum. Paruuli qui de toto regno Iudeorum ad templum portabantur, si erant de tribu Leui, in ministerium domus perpetuo detinebantur. Si de alia tribu, pretio dato a parentibus primogeniti redimebantur ad propria referendi.

 uERS. 23.---Sicut scriptum.  Scriptum est in lege: Mulier que suscepto, etc., usque ad cum bonorum operum fructibus superne beatitudinis gaudia subit.

uERS. 24.---Par turturum.  Hec oblatio pauperum erat, qui non sufficerent offerre agnum, ut per omnia humilitas Domini pateat.

uERS. 25.---Et ecce homo. Non solum angeli, sed omnis etas et sexus testimonium nato reddunt puero. Et sicut ab omnium seculorum fidelibus presagiebatur, ita ueniens omnium sanctorum laude predicatur.

uERS. 27.---Puerum. Cum pueritia post septem annos infantie incipiat, iehsu frequenter puer dicitur,  non tam etate quam pro seruitio, unde Propheta: Ecce puer meus, quia Filius hominis non uenit ministrari, sed ministrare .

uERS. 29.---Nunc dimittis seruum tuum.  Qui uult dimitti, ueniat in Hierusalem, etc., usque ad tunc dimittetur ut non uideat mortem, quia uiderat uitam.

uERS. 34.---Ecce positus est hic. In ruinam illorum qui steterant, et resurrectionem illorum qui ceciderant; uel in ruinam uitiorum, et in resurrectionem uirtutum. Non in se tantum, sed in suis quoque predicatoribus positus est in ruinam et resurrectionem, unde Apostolus: Christi bonus odor sumus Deo, in his qui salui fiunt, et in his qui pereunt. Bono enim odore, alii saluantur, alii pereunt .

 uERS. 35.---Gladius.  Dolor Dominice passionis, etc., usque ad zizania germinare conspicit.

Ut reuelentur. Ante erat incertum qui Iudeorum Christi gratiam reciperent, qui conspuerent: sed audita natiuitate reuelantur cogitationes, et Herodes et alii turbantur, quidam ad Christi magisterium accedunt.

uERS. 36.---Et erat Anna, etc. Quia per uirum et mulierem uita totius mundi perdita est, in testimonio uite per Christum redeuntis Anna coniungitur Simeoni. Conuenit mysteriis Ecclesie, quod Anna gratia interpretatur, que est filia Phanuel, qui facies Dei dicitur, unde supra: Signatum est super nos lumen uultus tui, Domine . De tribu Aser. Id est beati, descendit, qui inter duodecim  patriarchas ordine nascendi octauus est, propter mysterium resurrectionis. Quinque sunt Anne. Prima mater Samuel, secunda uxor Raguel, tertia mater Tobie, quarta filia Phanuel, quinta mater Marie.

Processerat in diebus.  Iuxta historiam, Anna, et deuote conuersationis, etc., usque ad multiplicantur propter apostolicam doctrinam.

uERS. 38.---Omnibus qui, etc. Omnibus fidelibus qui iugo Herodis alienigene grauati, liberationem ciuitatis et populi exspectabant, promittebat per aduentum Christi in proximo redemptionem a tyrannide alieni.

uERS. 40.---Puer autem.  In eo quod puer erat, etc., usque ad homo fieri cepisset, perfectus  esset ut Deus.

uERS. 41.---Et ibant parentes, etc.  Merito Lucas inter quatuor animalia uitulo comparatur, etc., usque ad discipulos Domini in templo laudantes in fine Euangelii sui concludit.

uERS. 45.---Et non inuenientes.  Si queritur quomodo potuit a parentibus obliuiscendo relinqui, etc., usque ad cum altero parente reuersum.

uERS. 46.---In medio.  Quasi fons, medius doctorum sedet, sed quasi exemplar humilitatis, prius interrogat et audit quam instruat, ne paruuli a senioribus doceri erubescant, ne infirmus docere audeat.

uERS. 49.---Quid est quod me querebatis?  Non quod eum quasi filium querunt uituperat, sed  quis sit sibi uerus Pater insinuat, et quid potius debeat ei cui est eternus Filius, mentis oculos attollere cogit. Quia enim Deus et homo est, nunc excelsa Deitatis, nunc infirma prefert humanitatis. Quasi Filius Dei in templo commoratur, quasi Filius hominis cum parentibus quo iubent regreditur.

uERS. 51.---Et mater eius conseruabat omnia uerba hec in corde suo. Omnia que de Domino, uel a Domino facta cognouit, siue que intellexit, siue que nondum intelligere potuit, omnia in memoria recondebat, ut, quando tempus predicande seu scribende incarnationis eius adueniret, sufficienter uniuersa prout essent gesta posset explicare querentibus. Sic nos crebra factorum et dictorum Domini meditatione  importunos cogitatus repellamus, et alios instruere laboremus.

uERS. 52.---Proficiebat sapientia.  Sicut est carnis etate proficere, etc., usque ad utraque pariter saluaretur.



CAPUT III.

uERS. 2.---Factum est uerbum, etc.  Congregaturus Ecclesiam, Dei Filius primum operatur in seruulo, etc., usque ad unum itaque dixit, et omnia declarauit.

uERS. 3.---Predicans baptismum penitentie, etc.  Ioannes baptismum penitentie predicauit, et quibusdam etiam dedit, etc., usque ad precurretur suo baptismate quo peccata solui non possunt.

uERS. 4.---uox clamantis. uox, quia prenuntius  uerbi. In deserto. Quia deserte et destitute Iudee solatium redemptionis annuntiat. Nullum uerbum sine uoce auditur, nec uox sine uerbi intelligentia ualet. Parate uiam Domini, etc. Qui fidem et bona opera predicat, quid aliud quam uenienti Domino? ad corda audientium uiam parat, ut hec uis gratie illustret, ut rectas Deo semitas faciat, dum mundas cogitationes in animo per sermonem predicationis format.

uERS. 5.---Et erunt praua.  Praua, id est, malorum corda per iniustitiam distorta ad regulam iustitie dirigentur.

uERS. 6.---Et uidebit.  In hac uita omnis homo Christum uidere non potuit, sed in die iudicii, in sede maiestatis et electi et reprobi pariter uidebunt, ut  iusti remunerentur, et mali in eternum gemant. Unde et subditur:

uERS. 7.---Quis ostendit, etc.?  Quis ostendit in prudentia miseratione Dei infusa, etc.? usque ad quam ad gentes transferendam prophetat.

uERS. 8.---Dico enim uobis.  Qui amisso sensu rationis, etc., usque ad replentur fructibus, uestiuntur frondibus.

uERS. 11.---Qui habet duas. . Tunica plus sui necessaria quam pallium, etc., usque ad sed quod habet cum paupere partiat.

uERS. 12.---Publicani.  Qui uectigalia publica exigunt, etc., usque ad tandem ad propria cum proximis communicanda pertingerent.

uERS. 15.---Existimante autem.  Non solum  cogitabant, etc., usque ad per uirginem uenisse non credunt.

uERS. 16.---ueniet autem. Ideo baptizo aqua, quia ille uenit qui baptizabit spiritu, et oportet, ut illi uia preparetur.

Cuius non sum dignus.  Non sum dignus mysterium incarnationis inuestigare, etc., usque ad euangelica predicatio, qua calceati sunt apostoli.

uERS. 19.---Herodes. Antequam Lucas aliquid narrat de actibus Iesu, dicit Ioannem ab Herode captum, ut ostendat se solummodo ea facta descripturum, que eo anno gesta sunt, quo Ioannes uel captus est, uel punitus.

uERS. 21.---Et Iesu baptizato.  Baptizatur  Dominus, non mundari indigens, etc., usque ad iam edoctus Dei Filium aperte predicat.

uERS. 22.---In te complacui. Non aliena in filio, sed sua laudatur, quasi dicat: Quecunque habes tu, mea sunt.

uERS. 23.---Annorum triginta.  Quod tricennalis baptizatur, etc., usque ad ut in Ieremia et Daniele.

uERS. 26.---Qui fuit Mathathie, qui fuit Amos, qui fuit Nahum, qui fuit Hesli.  Mathath qui per Salomonem descendit, etc., usque ad qui per carnalem generationem ostenditur factus Filius hominis.

uERS. 29.---Qui fuit Leui. Non autem hi quatuor qui hoc loco inferuntur Iacob filii fuerunt, sed quod eorum nominibus participabant.

  Quasi nominibus alludens quod in illis figuratum est, etc., usque ad genera uirtutum diuersa precederent.

uERS. 31.---Nathan.  Quod Mattheus per Salomonem, etc., usque ad cui iudicium a Deo rege defertur: Sacerdos est in eternum secundum ordinem Melchisedech.

uERS. 37.---Mathusale.  Anni Mathusale ultra diluuium numerantur, significat Christum, cuius uita etatem nescit.

Qui fuit Enoch.  A baptizato Dei Filio usque ad Deum Patrem ascendens, septuagesimo gradu Enoch ponit, etc., usque ad quos in resurrectione immutabili Dei sapientie contemplande per secula  monstrat esse iungendos.

uERS. 38.---Seth. Seth posterior Ade filius, non siletur, ut cum due populi sint generationes, significet Christum in posteriore potius quam in priore generatione numerandum.

Qui fuit Dei. A Filio Dei generatio incipit, terminatur in Filium Dei, precedit creatus in figura, ut sequatur natus in ueritate; preit factus ad imaginem, ut propter eum imago descendat.



CAPUT Iu.

uERS. 1.---Et agebatur.  Agebatur in desertum, hoc consilio, ut diabolum prouocaret; nam nisi ille certasset, iste mihi non uicisset; mysterio,  ut Adam de exsilio liberaret; exemplo, ut ostenderet nobis diabolum ad meliora tendentibus inuidere.

In desertum. Historialiter: in illo deserto quod est inter Hierusalem et Hiericho, ubi figuraliter dixerat Adam a diabolo uictum fuisse.

uERS. 2.---Esuriit.  Non est scriptum de Moyse uel Elia, etc., usque ad esurit autem non tam cibum corporis quam salutem anime.

uERS. 3.---Si Filius Dei es.  Nouerat Dei Filium uenturum, sed uenisse per infirmitatem corporis non putabat, etc., usque ad qui hoc uerbo non uescitur, non uiuit.

uERS. 4.---Scriptum est. Docet magis doctrina quam miraculis pugnare, humilitati quam potentia,  nichil pro diaboli arbitrio, nec declarande uirtutis consideratione faciendum.

uERS. 5.---Et duxit. Lucas sicut res gesta est exsequitur, mediam ponens auaritiam, ultimam superbiam, secundum mores presentis temporis, quia superbia post omnes uirtutes seuit. Mattheus non sequitur ordinem historie, sed tentationum Ade.

uERS. 6.---Tibi dabo. Hec de arrogantia dicit, non quod totus mundus sit suus, sunt enim aliqui boni. Mihi traditur. Non a diabolo est potestas, sed obnoxia tamen insidiis diaboli. Nec ideo mala ordinatio potestatum, quia malo sunt obnoxie potestates.

uERS. 7.---Tu ergo.  Dicens diabolus Saluatori: Si procidens adoraueris me, econtrario audit, quod ipse magis adorare eum debeat, Dominum et  Deum suum.

uERS. 8.---Si Filius Dei. In omnibus tentationibus hoc agit, ut intelligat si Filius Dei sit. Sed Christus sic responsum temperat, ut ambiguum relinquat: Mitte te deorsum. Quem nec gula nec auaritia uicit, tentat uana gloria, si forte illum uel ipsa uictorie sue iactantia ualeat deiicere. Mitte. Hec uox ei conuenit qui omnes precipitare satagit. In quo infirmus ostenditur qui nulli possit nocere, nisi prius ille se deorsum miserit.

uERS. 9.---Scriptum est. Quia Scripturarum exemplum pretulerat, Scripturarum uincitur exemplis. Utitur autem diabolus per hereticos testimoniis Scripturarum, non ut doceat, sed ut fallat.

uERS. 10.---Angelis.  Hec prophetia non  de Christo est, sed de sancto uiro. Que etiamsi de Christo esset, etiam quod sequitur debuerat meminisse: Super aspidem et basiliscum ambulabis, et conculcabis leonem et draconem . Sed de angelorum auxilio quasi ad infirmum loquitur, de sua conculcatione quasi tergiuersator tacet.

uERS. 13.---Et consummata.  Tribus tentationibus uictis, omnem tentationem dicit consummatam, etc., usque ad tamen formidat instare, ne frequentius triumphetur.

uERS. 14.---Et fama exiit. Non tantum a presentibus propter uisa miracula honoratur, sed apud absentes fama diuulgabatur.

uERS. 15.---Docebat. Post miracula ecce sapientia, qua docet, qua doctrina per miracula precedentia  magnificat.

uERS. 16.---Et surrexit legere.  Qui non uenerat ministrari, sed ministrare, etc., usque ad uel prophetie lectionis attestatione corrigeret.

uERS. 18.---Spiritus.  In superioribus prophetie Saluator de gentium uocatione et Ecclesie confirmatione loquens, etc., usque ad quia Spiritus Domini est super eum.

Euangelizare pauperibus, etc. Gentes intelligit que erant uere pauperes. Neque enim Dei cognitionem, neque legem, neque prophetas, neque aliud quidquam in bonis habebant, et ceteris omnibus spiritualibus opibus erant destitute.

uERS. 20.---Et cum plicuisset.  Audientibus  illis qui aderant legit, etc., usque ad sed pro capacitate audientium committit doctori dispensandum uerbum.

uERS. 23.---Medice. Sicut fabri filium, ita eadem erroris dementia; medicum uocant, sed in errore illorum ueritas latet. uere enim erat filius fabri, qui per ipsum in principio omnia fecit, qui operatur in Spiritu sancto et igni, qui in magna domo huius mundi facit uasa diuersi generis. Est et medicus, quia per ipsum omnia que in celis et que in terra sunt restaurata. Qui de se dicit: Non est opus ualentibus medicus, sed male habentibus .

uERS. 24.---Amen dico uobis.  Non solum Dominus et caput prophetarum, etc., usque ad miracula sue uirtutis auertit.

uERS. 25.---In diebus Elie.  Quasi dicat: Non  est contrarium exemplo prophetarum, etc., usque ad quia nulla erat cognoscende diuinitatis ubertas.

uERS. 26.---uiduam.  uidua ad quam Elias mittitur, gentium figurat Ecclesiam, etc., usque ad in qua nobis uite eterne preparatur panis.

uERS. 27.---Naaman Syrus.  Naaman, qui decor interpretatur, populum significat nationum, etc., usque ad quia oportet baptizatos Dominici corporis participatione confirmari.

uERS. 29.---Et duxerunt.  Peiores Iudei discipuli, diabolo magistro, etc., usque ad ueluti diuini Sculptoris expressa manu seruantur.

uERS. 31.---Et descendit, etc.  Nec indignatione commotus, nec scelere offensus, etc., usque ad nec soluitur lex, si sit renouatio hominis iam labentis.

 uERS. 33.---Et in Synagoga.  In Synagoga est homo habens spiritum immundum, quia Spiritum sanctum amiserat. Introierat enim diabolus, unde Christus spiritualiter exierat.

uERS. 34.---Scio te. Per opera potuit probari Filius Dei. Sed nonne dixit Apostolis: Maiora facietis? Solutio, per opera, id est modum operationis. Alii dicebant: In nomine Iesu, etc. Ipse dicebat: Tibi dixi, etc.

uERS. 35.---Et cum proiecisset.  Curandus permittitur a demone in medium proiici, ut uirtus patefacta plures ad salutem inuitet.

uERS. 36.---Et uirtute. Non ut homines qui in uerbo Dei demonia eiiciunt, sed propria potestate  uirtutes operatur.

uERS. 38.---In domum Simonis. Domus Petri, circumcisio est eius apostolatui commissa. Socrus, est Synagoga que quodammodo mater est Ecclesie Petro commisse. Hec febricitat, quia inuidie estibus laborabat, persequens Ecclesiam. Sed iehsu stans super eam sanat, quia ubi timor Dei incipit esse, talis estuatio solet recedere.

uERS. 40.---Cum sol autem occidisset.  Solis occubitus, passio Christi, per quam plures sanantur demoniaci, quam ante uiuens in carne egrotos sanauerat, quia in carne uiuens paucos Iudeorum docuit, post resurrectionem gentibus apparuit.

uERS. 41.---Tu es Filius Dei.  Cum ieiunio fatigatum  diabolus uideret, etc., usque ad quia, si cognouissent Dominum glorie, nunquam crucifixissent .

uERS. 42.---Facta autem die. Mystice: manifesta luce resurrectionis a credentium turmis requiritur: et in gentium deserto inuentus, ne abeat, retinetur.



CAPUT u.

uERS. 1.---Factum est autem. Nec tempore, nec loco turba a studio sanandi cohibetur; uesper incumbit, et tamen sequitur; stagnum occurrit, et turba urget, et ideo ascendit in nauim Petri.

Secus stabat.  Stagnum, presens seculum designat. Dominus autem iam non in stagno quasi iam non in carne passibili, sed secus stagnum, quia in ea carne in qua passus est stabilitatem perpetue  quietis adiit.

uERS. 2.---uidit duas naues.  Due naues, mystice, circumcisionem et preputium significant quas uidit, quia in utroque populo nouit qui sunt eius, quorum corda a fluctibus seculi ad future uite tranquillitatem, quasi ad littus misericorditer uiuendo, prouenit.

uERS. 3.---Rogauit eum.  Quod primo rogat nauim a terra reduci pusillum, etc., usque ad ad remotiores gentes quibus postea predicatum est pertinet.

uERS. 4.---Duc in altum.  Etsi aliis imperatur ut laxent retia, etc., usque ad uel de Spiritu sancti profluentibus donis instruitur Ecclesia, et armatur.

uERS. 5.---In uerbo, etc.  Nisi uerbo gratie  laxata fuerint instrumenta disputationum, etc., usque ad etiam inter persequentium scandala.

uERS. 7.---Et impleuerunt.  Hec impletio usque in finem seculi crescit, etc., usque ad et talis humilitas meretur piam Domini consolationem.

uERS. 10.---Ex hoc iam.  Hoc ad ipsum Petrum specialiter pertinet, cui exponitur quid captura significet piscium. Sed sicut tunc per retia pisces, sic per uerba aliquando capiet homines, in quo Petro est typus totius Ecclesie.

uERS. 12.---In una ciuitatum. Hic duo aduentus in Capharnaum notantur. Primus, incarcerato Ioanne, quando fecit continue illa tria miracula; secundus, quando descendit de monte electis apostolis, quando fit istud miraculum de leproso.

 uERS. 13.---Tetigit. Propter humilitatem, ut nos doceret nullum spernere pro aliqua corporis maculatione. Tangit non dedignatus, imperat non diffisus, adhibet operis testimonium. uolo. Dicit propter Fotinum, imperat propter Arium, tangit propter Manicheum.

uERS. 14.---Precepit illi.  Taceri iubet, nec taceri potest. Non quod aliquid uoluerit et non potuerit, sed dat exemplum ut sui in magnis que faciunt latere uelint, sed ut prosint aliis, prodantur inuiti.

uERS. 15.---Et conueniebant turbe, etc.  Sanatio huius multas ad Dominum cogit turbas. Ut enim ipse interius et exterius se sanatum doceret: perceptum beneficium etiam iussus non tacet. Sed  et Marcus ait, euangelico functus officio: Mox egressus, cepit predicare et diffamare sermonem .

uERS. 16.---Et orabat. Quando orat, theoricam uitam, quando sanat actiuam informat.

 Sanat ut Deus, orat ut homo. In urbe, etc., usque ad per interna desideria silenter loquatur.

uERS. 17.---Et factum est. etc.,  Ubi sedens docuerit Lucas breuiandi gratia preteriit, etc., usque ad quam non nascendo, sed uirtutibus illustrando suam fecerat.

Et erant.  Inter ceterorum remedia debilium, conuenientibus, etc., usque ad actuumque nostrorum clauda uestigia uerbi celestis remedio reformentur.

uERS. 18.---uiri portantes. Allegorice: id est, erigentes ad superiora animum hominum, quamuis  exterioris hominis debilitate torpentem; quorum rursus adminiculis, et attollere et humiliare se facilius ante Iesum docetur, Dominico dignus uideri aspectu. Humilitatem enim respicit Deus.

Et querebant, etc.  Desiderant offerre, sed turba interposita recluduntur, quia sepe anima, etc., usque ad quia ad Christi humilitatem fidei pietate descenditur, et ad Christi notitiam uenitur.

uERS. 19.---Et per tegulas.  Domus Iesu tegulis tecta describitur, quia sub contemptibili litterarum uelamine, si adsit doctor, qui reseret diuina, spiritualis gratie uirtus inuenitur. Quod cum lecto deponitur, significat ab homine adhuc in ista carne constituto Christum debere cognosci.

 uERS. 20.---Quorum fidem.  Multum ualet fides propria cuiusque, cum per alienam fidem homo interius et exterius sit saluatus.

 Hec curatio paralytici significat saluationem anime suspirantis ad Deum, etc., usque ad que sunt prudentia, fortitudo, temperantia, iustitia.

Homo, remittuntur, etc. Tu homo peccator, ego Deus qui peccata remitto, qui aliorum merito tibi peccata relaxo. Qui ergo peccatis grauatur, adhibeat Ecclesiam que pro eo precetur.

Quia pro culpa anime etiam corpus infirmabatur, ideo sanaturus corpus, prius sanat animam.

uERS. 21.---Quis potest dimittere? Nemo dimittit peccata nisi Deus, qui per eos quoque dimittit quibus potestatem dimittendi dedit. Cum ergo Christus  dimittat, uere Deus probatur. uerum testimonium Deo reddunt, sed personam Christi negando falluntur. Perfidia enim confiteri potest, credere non potest. Itaque testimonium non deest Diuinitati, fides deest saluti. Deus autem uolens saluos facere peccatores, et occultorum cognitione se Deum esse demonstrat, et admiratione factorum illis respondens: Quid cogitatis mala in cordibus uestris? Eadem maiestate et potentia qua cogitationes uestras intueor, possum hominibus delicta dimittere. Ex uobis intelligite quid paralyticus consequatur. Sed quia spiritualem gratiam non cognoscitis, nec creditis quod interius factum est, probetur signo uisibili quod non minoris constet esse potentie, ut in Filio hominis  latentem cognoscatis potentiam maiestatis qua potest peccata dimittere ut Deus.

uERS. 22.---Ut autem cognouit, etc.  Magnus sacerdos lepram uidebat in cordibus Iudeorum, et peiores ostendit illo leproso cui purgato iussit se offerre sacerdoti. Sed hos summus sacerdos repudiat ne alios quoque eorum lepra contaminet.

uERS. 24.---Tibi dico, surge.  Surgere, est animam a carnalibus desideriis abstrahere. Lectum tollere, etc., usque ad per missionem pene, remissionem culpe intellige.

uERS. 26.---Et stupor.  Spectant surgentem increduli, mirantur abeuntem, et diuini operis miracula malunt timere quam credere; nam si crederent, non timerent, sed diligerent. Perfecta enim  dilectio foras mittit timorem .

uERS. 27.---Leui.  Idem Leui qui et Mattheus. Sed Lucas, etc., usque ad de telonario in euangelistam sit mutatus.

 Reliquit propria, qui rapiebat aliena. Nec solum lucra reliquit uectigalium, sed et periculum contemnit, quod poterat uenire a principibus seculi, quia rationes uectigalium incompositas reliquerit. Et quia in nullo prorsus huius uite respectum uel cogitationem sibi reseruauit, dominicorum talentorum fidelis dispensator esse meruit.

 Per Matthei electionem, fides gentium, que prius mundanis inhiabant, sed nunc corpus Christi sedula deuotione reficiunt, exprimitur. Per superbiam Phariseorum insinuatur Iudeorum inuidia,  que de gentium salute torquetur.

uERS. 30.---Quare, etc.  Omnis questio ex lege que tenax iustitie, non habet, etc., usque ad et ambulatio et omnia que gessit, saluti seruiunt.

 Qui domicilio Christum recipit interno, maximis exuberantium pascitur delectationibus uoluptatum. Itaque Dominus ingreditur, et in eius qui credidit recumbit affectu. Sed rursus accenditur inuidia perfidorum, future pene species prefiguratur. Epulantibus enim fidelibus et in regno celorum recumbentibus, perfidia ieiuna torquebitur. Ostenditur etiam quantum intersit inter emulos legis et gratie, quia qui legem sequuntur, mentis famem patientur eternam. Qui uero in interioribus uerbum receperint, alimenti celestis et fontis ubertate  recreati, esurire et sitire non possunt, et ideo qui animo ieiunant murmurant, dicentes: Quare cum publicanis, etc.? Filii diaboli, uenenum serpentis diffundunt. Serpens primam uocem emisit, dicens Eue: Quid utique Deus dixit: Nolite manducare ex omni ligno?  Hunc imitantur isti.

uERS. 31.---Medico. Christus medicus qui, miro medicandi genere, uulneratus est propter iniquitates nostras. Hoc medicamine serpentis uenenum excluditur. Qui hoc medicamento utitur, non remanet eiunus.

uERS. 32.---uocare iustos.  Iustos uocat eos qui, Dei iustitiam ignorantes et suam uolentes constituere, iustitie Dei non sunt subiecti; et de lege  presumentes, gratiam Euangelii non querunt; peccatores qui sua mala attendentes, nec per legem se posse iustificari putantes, Christi se gratie penitendo submittunt.

uERS. 33.---Quare discipuli.  Mattheus dicit ipsos discipulos hoc quesisse. Sed sciendum, quia utrique quesierunt.

 Spiritualiter: discipuli Ioannis et Phariseorum ieiunant, quia qui opera legis, etc., usque ad manducat cum peccatoribus, ut gratiam et potestatem intelligas.

uERS. 34.---Nunquid enim potestis.  Quandiu sponsus nobiscum est et in letitia sumus, nec ieiumare possumus, etc., usque ad tunc filii sponsi ieiunabunt, desiderantes Iudicis aduentum.

 uERS. 35.---uenient autem.  Quasi dicat: Facturi estis, ut lugentes ieiunent, quia estis, etc., usque ad quandiu cum discipulis Dominus in carne conuersatus est.

Tunc ieiunabunt, etc. De utroque ieiunio quod est in tribulatione uel gaudio respondet: Cum ablatus fuerit sponsus, tunc erunt in merore et luctu, donec per Spiritum sanctum consolatio tribuatur; quo dono percepto, ieiunium quod fit per letitiam, iam renouati in uitam spiritualem celebrabunt. Et hic prius agit de ieiunio quod pertinet ad humilitatem tribulationis. Illud autem quod ad gaudium mentis pertinet  sequentibus similitudinibus significat, ostendens quod  carnalibus et ob hoc adhuc ueterem sensum trahentibus, hoc genus ieiunii non congruit.

uERS. 36.---A uestimento nouo.  ueteri uestimento comparantur discipuli, qui adhuc sunt uetus homo. Quibus nouus pannus, etc., usque ad unde Apostolus: Exuite ueterem hominem cum actibus suis, et induite nouum .

uERS. 37.---uinum. uino intus reficimur, ueste foris tegimur. uestis ergo sunt bona opera que foris agimus, quibus coram hominibus lucemus. uinum, feruor fidei, spei et caritatis, quo in conspectu Dei in nouitate sensus intus reformamur.

In utres.  ueteribus etiam utribus comparantur, qui nouo uino, id est, spiritualibus preceptis, facilius dirumpuntur quam contineant. Erunt autem  noui utres, cum post ascensionem, accepto Spiritu, desiderio consolationis eius orando innouabuntur.

Aliter: anime nondum innouate, sed in uetustate malitie perseueranti nouorum mysteriorum sacramenta non debent committi. Aliter: ueteres utres sunt scribe et Pharisei; nouus pannus et nouum uinum, precepta Euangelii, que non possunt sustinere Iudei, ne maior scissura fiat, cum quibus Galate precepta legis miscebant in utres ueteres uinum nouum. Conueniunt autem apostolis non his qui traditionibus maiorum deprauati, sinceritatem preceptorum Christi nequeunt custodire; unde subditur: Et nemo, quia Iudeis ueteris uite saliuis imbutis noue gratie precepta sordebant, quia maiorum traditionibus  accumulati, dulcedinem spiritualium uerborum percipere non ualebant.

uERS. 38.---Sed uinum. Fragilitas humane conditionis aperitur, cum corpora nostra exuuiis defunctorum animalium comparantur. Sed renouatis utribus, noua uina conducuntur, cum sacramenta que accepimus inuiolata seruamus. Hos utres, si pleni sunt, gratia seruat, si uacui, tinea et erugo consumit: semper ergo sint pleni.



CAPUT uI.

uERS. 1.---Factum est autem, etc.  Dicit quod sabbati littera solui ceperat, etc., usque ad post secundum, ab eo quo precedentia sunt dicta uel facta.

 Per sata, etc. Mystice: ager mundus; agri seges, humani generis fecunditas; spice, fructus Ecclesie, quibus saturantur apostoli nostro se alentes profectu.

uellebant discipuli, etc. Non habentes discipuli spatium manducandi, propter importunitatem turbarum, esuriebant ut homines, sed uellentes spicas inediam consolantur, quod est indicium austerioris uite, non preparatas escas, sed cibos simplices querere. Et nota quod apostoli litteram sabbati iam destruunt aduersus Ebionitas, qui alios apostolos recipiunt, Paulum quasi legis transgressorem repudiant.

 Mystice: discipuli esurientes salutem hominum transeunt per sata, id est per regiones que, etc., usque ad arguens doctores legis nescire  legem.

uERS. 2.---Dicebant illis, etc. Alii dicunt ipsi Domino hec fuisse obiecta. Sed a diuersis et ipsi Domino, et discipulis potuerunt obiici, et cuicunque obiectum sit ad ipsum maxime respicit. In sabbatis. Sabbata significant feriationes; uel que in hoc seculo aguntur a uacantibus superstitionibus Iudeorum; uel que in futuro agentur, quando in perpetua solemnitate manducabimus bona terre.

uERS. 3.---Nec hoc legistis, etc.  Quomodo Domino ad crimen obiicitur, quod in seruo pro crimine non tenetur? uerus rex, etc., usque ad omnes filii Ecclesie sunt sacerdotes, uncti Spiritu sancto ut seipsos offerant.

uERS. 4.---Intrauit in domum Dei. Magna hospitalitatis  gratia, proposito mortis periculo, non declinat hospitem animus sacerdotis. Et sic nos debemus aliena pericula in nos transferre. Sed et uerum Dauid hospitio mentis nec pro periculo mortis ueri excludunt sacerdotes.

uERS. 6.---Homo.  Mystice homo iste humanum genus significat in fecunditate boni operis arefactum, per manum in primo parente ad lignum extensam, quam sanat manus innocens in cruce extensa. Et bene manus in Synagoga erat arida, quia ubi maius donum scientie, ibi maiori transgressor subiacet culpe.

uERS. 7.---Obseruabant.  Quia destructione sabbati, quam in discipulis arguebant, probabili magistri  excusauit exemplo, nunc ipsum obseruando magistrum, calumniari uolunt, ut si non curet, crudelitatis uel imbecillitatis, si curet, transgressionis arguant.

uERS. 9.---Interrogo uos.  Preueniens calumniam quam sibi parabant, arguit eos, etc., usque ad non est auctor mali Deus, sed quos non saluat, perdere dicitur.

uERS. 10.---Extende.  Infructuose debilitas anime nullo melius ordine curatur, quam eleemosynarum largitate; unde dicitur: Non sit manus tua ad accipiendum porrecta, et ad dandum collecta . Quia frustra pro peccatis rogaturus, manus ad Deum extendit, qui has ad pauperes pro posse non extendit.

uERS. 11.---Insipientia. Quia solo liuore permoti  sunt, non enim in culpa fuit uel hominis manum extendere, uel Iesum sanare. Magna insipientia erat de nece eius tractare cuius beneficiis plurimum indigebant.

uERS. 12.---Exiit in montem orare. Mons in quo apostolos eligit et docet, altitudinem significat iustitie, quia instituendi erant et predicaturi, ne infirmis remaneant, sed ad superna erigantur. Sic et lex in monte data fuit. Apostolos preeminentius adducit, ut a monte prius montes suscipiant pacem populo annuntiandam. Sic et Moyses, solus legem spiritualiter intelligens, montis uerticem in quo Deus erat ascendit.

uERS. 13.---Discipulos. De quibus elegit duodecim quos apostolos, id est suo loco missos, nominauit; unde: Sicut misit me Pater, et ego mitto uos . In montem ascendens ad se uocat, elegit quos uult,  quia non illorum est studii sed diuine gratie, ut in apostolatum uocarentur; unde: Non uos me elegistis, sed ego elegi uos . Non sapientes, non diuites, non nobiles elegit, ne duxisse pro prudentia, ne redemisse diuitiis, ne potentie nobilitatisque auctoritate aliquos ad gratiam traxisse uideretur.

uERS. 14.---Cognominauit. Non modo primum, sed longe prius cum ab Andrea adductus dicitur: Tu uocaberis Cephas, quod interpretatur Petrus. Sed uolens Lucas nomina duodecim apostolorum nominare, cum necesse haberet Petrum dicere, breuiter uoluit innuere, quod non antea uocaretur; sed ita Dominus cognominauit, ut non casu factum putetur, sed ex commutatione sacramentum petre audientibus commendaretur.

 uERS. 15.---Mattheum. Mattheus compari suo Thome, in ordine causa humilitatis se supponit, cum a ceteris euangelistis prelatus sit.

uERS. 17.---Et descendens, etc. Electurus apostolos Dominus in montana subiit; turbas docturus ad campestria redit, quia non nisi in humili turbe Christum uidere sufficiunt, et raro inuenitur quod uel turba Dominum ad altiora sequatur, uel quispiam debilis in monte curetur, sed exstincta febre libidinum et succensa luce scientie, pedetentim quisque subiit culmen uirtutum.

Maritima. Non a proximo mari Galilee, quia hoc non miraculi loco ponunt, sed a mari magno cognominatur. In quo etiam Tyrus et Sidon comprehendi  poterant. Sed quia sunt ciuitates gentium, consulte nominatim ponuntur, ut quanta sit uirtus Christi intimetur, que etiam exteras ciuitates excitat.

uERS. 18.---Ut audirent. Si dicamus duos esse sermones, ascendit in montem, et habuit ibi discipulos; et post, descendit et fecit istum ad turbam. Si dicimus unum fuisse, ita intelligendum est, quod ascendit in montem, et post aliquantulum descendit, et ibi fecit sermonem, ubi erat planities.

uERS. 19.---Eum tangere. Tangit Christum qui fideliter credit in eum. Tangitur a Christo qui firmatur in illo. Qui sic tangit et tangitur, spiritus ipsius uirtute sanatur.

uERS. 20.---Et ipse eleuatis, etc. Etsi generaliter omnibus loquitur, specialiter in discipulos oculos leuat,  ut qui intenta cordis aure uerbum Dei percipiunt, latius saporis intimi lumen accipiant, quibus os in monte sedens aperit, ut magna proferret in eos, stans in campo oculos dirigit, ut audita patienter intelligant. Beati pauperes, etc. Qui nondum consummate uirtutis arcem conscendere possunt, generalis interim perfectionis sunt beatitudine perfouendi, ut paulatim ad meliora progressi, dum Domino in planitie stante libenter auscultant, ad hunc quandoque in monte sedentem sublimiter ascendant. Nam quorum cordibus adhuc edomandis insistit, hos quasi stans affatur. Quos longo studio exercitatos et iam dociles inuenit, his quasi quietus residens mystica intimat.

 Quod apud Mattheum plenarie per octo  beatitudines dicitur in sermone perfectionis ad apostolos in summo montis, hoc apud Lucam, etc., usque ad sed quia fide prestitit, fide pre ceteris meruit principatum.

uERS. 21.---Qui nunc esuritis. Qui esurit esurienti compatitur: compatiendo largitur, largiendo fit iustus; equalem se inferioribus prestat, dolum excludit, ueritatem requirit. Qui nunc fletis. Qui propter diuitias hereditatis Christi, propter panem uite eterne, propter spem celestium gaudiorum fletus, esuriem, paupertatemque desiderat, beatus est; multo beatior, qui has uirtutes inter aduersa seruare non trepidat.

uERS. 23.---Gaudete et exsultate. Inter odia cordium, inter probra linguarum, inter manus persequentium,  letiori corde uersamini, intuitu superne mercedis. Secundum hec. Exemplo prophetarum confortat illos, quia uera dicentes persecutionem solent pati.

uERS. 24.---uerumtamen ue, etc. Mattheus in monte, beatitudines solummodo proborum; Lucas uero in campo, etiam ue describit improborum, quia rudes adhuc auditores minis et terroribus ad bona sunt compellendi, perfectos satis est premiis inuitari. uerumtamen ue. Cum supra regnum celorum pauperum esse dicatur: ex opposito apparet, quod ab hoc regno se alienat qui consolationem querit in temporalibus. Nec tam diuitie quam amor diuitiarum in culpa est.

 Mystice: diues populus Iudaicus, uel hereticus, uel philosophus mundi, qui, ubertate uerborum et facundie patrocinio delectati, simplicitatem uere fidei supergressi thesauros inutiles condiderunt, secundum usum seculi de generatione Christi disputantes, qui in futuro egestatem fidei sue recognoscent, cibumque perfidie que in presenti eructant, eterno macerati ieiunio causam tanti supplicii esse scient. Eritque tempus cum risus suos lugeant. Quibus bene dicitur: ue, cum benedixerint uobis homines; quia dum hic placent potentibus, maledicto perpetuo se subdunt, quia sicut pauperes esurientes, flentes, improbitate malorum probantur, sic diuitiis, epulis, risuique uacantes, mala obsequentium clientela, maiorem fouentur ad penam.

 uERS. 25.---Qui saturati estis, etc. Qui inter diuites amplius abundatis, sicut diues qui induebatur purpura, et bysso, et epulis, qui de digito Lazari querit guttam aque.

ue uobis, qui nunc ridetis, etc. Salomon: Cor sapientis ubi est tristitia, cor stultorum ubi est letitia ; docens stultitiam ridentibus, prudentiam flentibus ascribendam.

uERS. 26.---Benedixerint uobis, etc. Magna pars pene est peccatorum sua scelera non modo non argui, sed insuper quasi bene gesta laudari.

uERS. 27.---Diligite inimicos. Dicto quid ab inimicis possint pati, supponit qualiter ad ipsos se debeant habere inimicos. Et hic Ecclesia non lacte imbuitur, sed ualidiore caritatis cibo roboratur. Non  sufficit non odisse, sed quod ultra humanam naturam est, precipitur diligere. Et cum lex uicissitudinem imperet ultionis, Euangelium inimicitiis caritatem, odiis benignitatem, maledictis uota, persequentibus patientiam, esurientibus etiam gratiam remunerationis impertit.

uERS. 28.---Orate pro calumniantibus uos. Quod prophete uidentur imprecari, non uota sunt optantium sed prenuntiationes futurorum: ipsi enim pro inimicis orabant.

uERS. 29.---Et qui te percutit. Cum caritas patiens sit, debet patientiam uerberantis sustinere, cum benigna sit, non debet respondere maledictis. Si non querit que sua sunt, non debet resistere rapienti, si non emulatur , non debet  odisse inimicum. Prebe illis, etc. Medicus animarum quos ad curandos proximos instruit, omnia que ad salutem proximorum ualere possunt tolerare precipit. Et pertinet ad misericordiam, ut tanquam a filiis egrotantibus et phreneticis, si salus illorum hoc exigat, multa patiantur, donec infirmitas transeat. Quid tam mirum quam percutienti maxillam prebere? Imo omnis indignantis impetus frangitur, ira sedatur; et per patientiam ille inuitatur ad penitentiam. uestimentum. Quod de uestimento et tunica dicitur et in aliis est faciendum, que aliquo iure temporaliter nostra esse dicimus. Si enim de necessariis hoc imperatur, multo magis superflua contemnere precipitur.

 uERS. 30.---Ne repetas. Quia caritas est patiens, benigna est ; non tantum iniurias inimici fortiter sustinet, sed etiam amici quoque gratiam benigne preuenit, ut beneficiis aliis trahantur.

uERS. 31.---Et prout uultis. Ne uideatur legem dissoluere, in beneficiis uicem seruat, quam negligit in iniuriis. Nec ait prout faciunt, sed prout uultis ut faciant uobis homines, et uos faciatis illis, ut uicissitudo sit cumulatior, cum uotis actus equatur. Et non tantum iam ad amicos opera caritatis extendite, sed etiam ad inimicos, ut amici esse incipiant, et prius affectum dilectionis, et postmodum opera extendite caritatis.

uERS. 32.---Et si diligitis. Quantum uobis gradus professionis eximior, ita necesse est ut cura  uirtutis sit uberior, ut etiam non amantes caritatis sinu amplectamini.

Duo sunt genera beneficii: uel cum beneuole donamus quod damus, uel cum reddituro commodamus.

uERS. 35.---uerumtamen, etc. Postquam dilectionem et mutuum beneficium peccatorum quasi infructuosa redarguit, nunc qualiter hec a fidelibus fructuose fieri debeant ostendit, quasi dicat: Quamuis peccatoribus non prosit talis dilectio et mutuum beneficium, tamen uos diligite, non tantum ductu nature, sicut illi amicos, sed altiori gradu uirtutis inimicos. Philosophi in tres partes diuidunt iustitiam: unam in Deum, que pietas dicitur; alteram in parentes, uel reliquum humanum genus; tertiam  in mortuos, ut his exsequiarum iusta soluantur. Sed Dominus legis oraculum et prophetie fastigium supergressus, in eos quoque qui leserint pietatis porrexit officium.

Nihil inde sperantes: et erit. Non in hominem spem mercedis figentes. Qui siue reddat quod commodastis, reddet tamen et Deus quo iubente fecistis, siue non reddat, hereditas uestra in eternum erit.

uERS. 36.---Estote ergo misericordes, etc. Pluit super malos, prouentus terra non negat, idem sol bonos et malos illuminat.

Mystice: populum Iudeorum propheticis pluuiis irrigat, et non merentibus radius eterni solis refulsit. Si ergo illi crediderint, estote eis misericordes, docendo, et extollendo, et nolite temere iudicare,  ne quis sui conscius delicti, in alterum cogatur ferre sententiam.

uERS. 37.---Nolite iudicare. Sunt quedam media et incerta quo animo fiant, quia bene et male possunt fieri. Nescimus etiam qualis futurus est, qui nunc apparet malus, de cuius correctione desperare, eumque quasi abiectum reprehendere temerarium est.

De apertis que bono animo fieri non possunt, permittitur nobis iudicare.

uERS. 38.---Eadem quippe mensura. Generaliter de omnibus potest accipi, que mente, manu, lingua, aguntur, quia secundum opera singulorum reddet Deus.

 Eadem quippe,  Non iniqua mensura rependet Deus, sed est ac si dicat: Ipsa temeritas iudicandi et iniqua mensura tibi nocet, te punit, et sepe non illum de quo hoc agis. uel si recte iudicas et metiris, tibi prodest, te saluat, etsi aliquando non illum cui hec impendis.

uERS. 39.---Dicebat. Per quam inuitat ad eleemosynam dandam et ad dimittendam iniuriam. Nunquid potest. Si contra uiolentum ira te cecauerit: si contra petentem auarus eris, nunquid uitiata mente tua, uitium eius curare poteris? Nec solum qui tibi iniuriam fecit, sed etiam tu qui ferre nescis, reus eris. Sed si improbitas illius te tranquillum inuenit, et ille penitebit, et tu de patientia coronaberis, quia cecum uidente oculo, id est, sereno corde  ad lumen ducere curasti.

uERS. 40.---Sicut magister. Deus non suas ulciscitur iniurias, sed tolerando persecutores mitiores reddere uoluit; discipuli, qui homines sunt, hanc regulam perfectionis debent imitari.

uERS. 41.---Quid autem uides, etc. uere peccans peccantem castigare non ualet, quia qui superbia, uel odio, uel alio uitio preuenti, leuia hec uel nulla iudicantes, grauiter increpant illos quos a statu mentis uident, uel ira uel aliquo leui peccato perturbatos, hi tales amant magis uituperare et condemnare, quam corrigere et emendare. Non consideras. Apertus oculus male uidet, scilicet iactantiam sui, dum aliis uult mederi, sed cecus se non ualet intueri dum in hoc deterius cadit.

 uERS. 42.---Hypocrita. Si quem uis reprehendere, primum uide si similis ei sis. Quod si es, pariter ingemisce et noli eum tibi obtemperare, sed pariter conari mone. Quod si non es similis, tamen quia olim fuisti, uel esse potuisti, condescende, et non ex odio sed misericordia argue. Raro ergo non sine magna necessitate sunt obiurgationes adhibenda, et nonnisi respectu Dei, remota ab oculo trabe.

Hi enim odio uel liuore omnia accusare suscipiunt et uolunt uideri consultores, sine exemplo sue emendationis. Sed prius debent auferre trabem inuidie, uel malitie, uel simulationis de occulto sui cordis, ut ualeant eiicere festucam ire uel alicuius liuoris culpe de oculo fratris.

 uERS. 43.---Non est arbor, etc. Arbor bona uel mala, non natura, que a Deo in omnibus bona creata est, sed bona uel mala uoluntas. Fructus, opera, que nec bona male uoluntatis possunt esse, nec mala bone uoluntatis. Neque arbor. Si ueram uis habere iustitiam et non fictam, que uerbis ostendis, factis imple, ut sis bona arbor, et bonis fructibus orneris. Quia etsi fingat hypocrita, non est bonus qui facit opera mala, et si reprehendit insontem, non ideo malus est qui facit opera bona. Et nota quod de manifestis hic agitur.

uERS. 44.---Unaqueque enim arbor. Mali suo fructu noscuntur, dum bonos opprimunt, et Deum si non uerbis, blasphemant factis: et maxime per impatientiam  dignoscuntur in tempore aduersitatis. Ieiunia enim et oratio, et huiusmodi sunt simulatis ut et bonis: sed non debent oues pelles suas deponere, etiam si aliquando lupi eis se contegant. Cognoscitur. Non a ueste, sed ab operibus que fiunt ab eis, cognoscuntur. Quia ut spina non facit uuam, sic bona arbor bonum, mala malum, et non e conuerso. Neque enim de spinis. Non de spinis, id est sollicitudinibus mundi, ficus, id est dulcedo resurrectionis, neque de rubo, id est punctione uitiorum, uua, id est fructus anime. Que sicut uua proxima terrenis, corrumpitur, in superioribus maturatur. uel de carne que generat spinas et tribulos, non uindemiamus Christum, qui sicut uua pependit in ligno.

Spina et rubus, hereticis, a quibus nullus sapientium  sanctitatem uel uirtutem poterit inuenire, sed conscindunt et cruentant approximantes. uel spine et rubi, cure seculi et punctiones uitiorum. Uua et ficus, dulcedo noue conuersationis quam Christus in nobis esurit, et feruor dilectionis qui letificat cor hominis.

Non de spinis et rubis uua uel ficus, quia mens adhuc hominis ueteris pressa consuetudine, potest quidem simulare, sed non ferre fructum noui hominis. Quod si quando facta uel dicta malorum prosunt bonis, non hoc faciunt mali, sed fit de illis consilio Dei.

uERS. 45.---Profert bonum. Diligit inimicum. Omni petenti tribuit, et huiusmodi.

Profert malum, etc. Odit amicum, aufert aliena,  non dat sua, et huiusmodi, que Deus iudicat secundum intentionem cordis. Et uere, quia de bono uel malo corde procedit, bonus uel malus debet iudicari fructus, quia ex abundantia cordis quod interius latet loquitur os, id est procedit exterius effectus, tam in uerbis quam in factis. Hoc est quantum ad diuinum examen cui loquitur os cordis, quia ex qua intentione uerba procedunt, non ignorat. Quia etiam uerba que exterius bona uidentur, quia ex mala radice procedunt, non bona esse iudicat; unde subdit: Quid autem uocatis me Domine? Quasi dicat: Quid folia recte confessionis uos germinare iactatis, qui nullos boni operis fructus ostenditis? Ex abundantia. Per oris locutionem, uniuersa que actu uel cogitatu de corde proferuntur, Dominus significat.  Nam et uerbum pro facto solet poni; unde: Non fuit uerbum, quod non ostenderet eis .

uERS. 46.---Quid autem, etc. Hec uocatio uidetur fructus bone arboris, sed quia non procedit de pinguedine caritatis, Deus non bonum iudicat. Que autem bonorum malorumue fructuum uera discretio sit, sub alia figura supponit:

uERS. 47.---Omnis qui uenit, etc. Postquam de aperte malis, de uere et simulatis bonis diu disputauit, bonos auditores uerbi sibi ipsis, malos diabolo assimilat. Quia sicut Christus uariis hominum personis unam Ecclesiam construit, erudit, gubernat, in uitam eternam perducturus; sic bonus auditor uariis uirtutibus supernam sibi mansionem edificat  in futuro cum Christo de dedicatione letaturus. Et sicut diabolus obedientes sibi de celis ad terrena et ad peccata trahit, ubi non est fundamentum, quia malum est sine substantia, et semper in deteriora precipitat: sic malus auditor, siue sit initiatus mysteriis Christi, siue ex toto alienus, quasi in puteum sine fundo precipitatus, non inuenit ubi se retineat, sed cum uenerit in profundum malorum, contemnit.

uERS. 48.---Fodit in altum. Fodit in altum qui preceptis humilitatis terrena omnia de suorum cordibus funditus eruit, ne propter aliquod fluxibile Deo seruiat, ut inconcussam in eis habeat mansionem. Posuit fundamentum. Fundamenta pluraliter, doctores; singulariter fundamentum, doctor doctorum  Christus.

Moraliter. Fundamenta domus, intentiones bone conuersationis, quas per humilitatem Christianam exhaustis superuacuarum cogitationum ruderibus perfectus auditor in se inserit, hoc in se spiritualiter agens, quod Christus in uniuersa Ecclesia generaliter agit.

Inundatione. Hanc inundationem alibi portas inferi appellat. Et porte inferi non preualebunt aduersus eam . Hec inundatio tribus modis fit, quia tentatur quisque a propria concupiscentia, uel falsorum fratrum improbitate, uel aperta exteriorum impugnatione. Illisum. Potest per impetum fluminis, extremi iudicii discrimen intelligi, quando Ecclesia utraque est consummata. Omnis qui se exaltat  humiliabitur, et qui se humiliat exaltabitur . Domui illi. Singule nostre domus, quotidie, uel immundorum spirituum, uel improborum hominum, uel sue ipsius mentis, uel carnis inquietudine pulsantur. Et quantum propriis uiribus fidunt, inclinantur: quantum inuictissime petre adherent, labefactari nequeunt.

uERS. 49.---Supra terram, etc. Diabolus mundum qui in maligno positus est super terram edificat, quia ad terrenorum amorem trahit. Sine fundamento edificat, quia peccatum in propria natura non subsistit, quia malum substantia non est, quod tamen ubicunque fit in bona natura coalescit uel sine fundamento, id est sine fundo. Sicut ergo qui in puteo mergitur, putei in fundo retinetur, sic  anima lapsa quasi in quodam loco fundi consistit, si in aliqua peccati mensura se retinet. Sed cum peccato in quo labitur non potest esse contenta, dum ad deteriora quotidie ducitur, quasi in puteo quo concidit fundum quo figatur non inuenit. Concidit et facta est ruina, etc. Omnis conscientia, que spe fixa in Deum non permanet, in tentationibus non ualet persistere, et tanto plus agitur, quanto plus in illis que mundi sunt a superioribus disiungitur. Et uere omnes mali uel ficte boni ingruente qualibet tentatione, peiores fiunt.



CAPUT uII.

uERS. 1.---Cum autem implesset. Pulchre ubi precepta  compleuit, formam docet suorum exsequendi preceptorum. Nam statim gentilis centurionis seruus Domino sanandus offertur, in quo gentiles qui mundana seruitute egri tenebantur, beneficio Dei saluandi exprimuntur. Intrauit Capharnaum. Centurionis, etc. Non ante intrauit quam uerba terminasset, etsi statim post hec uerba non intrauit. Priusquam enim intraret, in ipso interuallo mundatus est leprosus, ut Mattheus ponit.

uERS. 3.---Misit ad eum seniores, etc. Diuina prouidentia seniores Iudeorum mittuntur, et eis presentibus languidus sanatur, ut inexcusabiles sint si credere noluerint.

Centurio amicos mittit, ne presentia sua uerecundiam Domini grauare uideretur, et officium officio  prouocasse. Significat autem, quia nos qui de gentibus credimus ad Dominum, non ipsi uenire possumus quem in carne uidere non possumus, sed ad residentem in dextera Patris. Gentilis populus quasi centurio stipatur milite uirtutum et spiritualium perfectione, que in centum significatur. Sublimis, nichil terrenum a Domino sibi suisque requirens, sed sola eterne salutis gaudia: et hi pro seruis, id est, pro his qui adhuc spiritu seruitutis in timore premuntur, Domino supplicant, ut eis paulatim ad superiora prouectis, perfecta dilectio foras mittat timorem .

Mattheus dicit centurionem accessisse, quod per fidem intelligendum est. Per fidem enim uere ad Deum acceditur, que in centurione a Domino commendatur:  Non inueni tantam fidem in Isrel. Porro Lucas ordine quo gestum est exsequitur, ut intelligere cogeremur, quomodo eum accessisse dicit Mattheus.

uERS. 5.---Gentem nostram. Mystice. Gentilis populus  non longe habet a domo Iesum, tametsi sub tecto inuitare non audet, quia, prope timentes eum salutare ipsius. Qui naturali lege recte utitur, ut bona que nouit operatur, eo illi qui uere bonus est appropiat. At illis quos errore gentilitatis crimina uinxerant, aptari potest, quod alibi dicitur: Quidam enim ex his de longe uenerunt .

uERS. 6.---iehsu autem ibat. Solo uerbo potenter curaturus, ad humilitatis commendationem uisitare  dignatur languentem; et qui ad sanandum reguli filium ire noluit, ne diuitias honorasse uideretur, ad seruum uadit, ne seruilem conditionem spreuisse putaretur. Elucet fides in operibus dum sanat, sed plus operatur humilitas in affectibus dum uadit. Non sum dignus. Propter uite gentilis conscientiam, grauari se magis dignatione putauit Domini quam iuuari, nec posse habere hospitem Christum, cuius etsi fide preditus, nondum tamen sacramentis imbutus. Sed quia quod infirmitas humana non presumit, diuina gratia dare nouit in figuram gentilis populi, et suam fidem nondum catechizatus a Domino laudari et famulum sanari promeruit.

uERS. 8.---Nam et ego, etc. Si ego homo sub alio  possum imperare minoribus, quanto magis tu, qui super omnia habens famulantes angelos, potes per eorum ministeria sine corporis presentia dicere infirmitati ut recedat, et recedet, et sanitati ut ueniat, et ueniet.

uERS. 9.---Nec in Isrel. Fides istius etiam electioribus et Deum uidentibus antefertur. Etiam in isto uno fides gentium prefertur Isreli.

uERS. 10.---Et reuersi sunt. Mattheus planius explicat, quod dicente Domino: Sicut credidisti fiat tibi, sanatus sit puer . Sed mos est beato Luce ab aliis plane exposita breuiare, uel etiam de industria preterire que breuiter dicta ab aliis, uel omissa solertius dilucidare. Inuenerunt seruum. Credente Domino sanatur seruus, quia potest meritum Domini  etiam seruis suffragari, non tantum fidei merito, sed etiam studio discipline.

uERS. 11.---Et factum est, etc. Post sanatum infirmum suscitat mortuum, quia infirmitas precedit mortem.

Que uocatur Naim. Naim est ciuitas Galilee in secundo milliario a Thabor contra meridiem iuxta Endor, qui est uicus grandis. Naim autem interpretatur fluctus uel commotio.

uERS. 12.---Cum autem appropinquaret, etc.  Cum uerbum caro factum, gentilem populum per portas fidei, etc., usque ad quod et interim in paucis Iudeorum conuersis, et tandem in plenitudine imperat.

 Ecce defunctus efferebatur, etc. Defunctus, qui coram multis extra portam effertur, significat criminaliter peccantem, et peccatum non cordis cubili tegentem, sed indicio operis uel locutionis, quasi per ostia sue ciuitatis aliis propalantem. Quem sicut unicum deflet mater Ecclesia, que licet ex multis collecta personis, una est tamen uirgo mater Ecclesia, singuli autem filii. Porta qua effertur, aliquis est de sensibus quo aliquis in peccatum corruit. Ut qui uidet ad concupiscendum, qui autem otiosis uel turpibus audiendis, qui linguam commodat litigiis.

Filius unicus matri sue.  Adam de terra portatur a quatuor elementis, unde homo constat. Tangitur loculus, etc., usque ad quando auaritiam  cogitat, uel quando pro nimia febre tangi non potest.

uERS. 13.---Et turba. Multi cum Domino, multi cum uidua, ut uiso miraculo multi Dei laudatores et testes fiant.

uERS. 15.---Et resedit. Tres mortuos suscitauit Dominus: filiam archisynagogi in domo, id est, cogitatione; filium unicum matris in porta, id est in uerbo; Lazarum in monumento, id est in opere.

uERS. 16.---uisitauit. Dum et uerbum semel incorporari constituit, et quotidie Spiritum sanctum in corda hominum, ut suscitentur mittit.

uERS. 18.---Et nuntiauerunt.  Non simplici corde, sed inuidia stimulante, etc., usque ad  et correcti credant in Iesum et magistro interrogante sibi dicant: Tu es qui uenturus es.

 Non ait, qui uenisti, etc., usque ad quia lapsus amoris fidem non impedit, talis enim lapsus est religiosus.

uERS. 22.---Et respondens dixit illis: Euntes renuntiate Ioanni que uidistis, etc. Sciens iehsu neminem sine Euangelio plene posse credere, quia sicut fides a ueteri incipit Testamento, ita impletur in Nouo. Interrogatus de se, non uerbo aliquo, sed factis se esse signauit, non respondens ad ea que interrogabantur, sed ad scandalum nuntiorum.

uERS. 23.---Beatus. Quasi dicat: Mira quidem facio, sed abiecta pati non dedignor, et cauendum est hominibus ne in me despiciant mortem, qui  signa uenerantur.

Qui non.  Qui de potentia diuinitatis non dubitauerit. Hoc non contra Ioannem, quem mox adeo commendat, sed non credentes a perfidia reuocat, et Ioanni exponit quod querebat, quia Deus saluos faciendi, et Domini Domini exitus mortis . uisis tot signis et uirtutibus, fidelis non potuit de morte eius dubitare, sed admirari, sed infidelium mens scandalum in illo pertulit, cum et post miracula morientem uidit.

uERS. 24.---Quid. Ubi monuit discipulos Ioannis in crucem Dominicam esse credendum: conuersus ad turbas, ad uirtutem pauperes prouocat, ne exaltati corde, mente instabiles, consilio infirmi, speciosa utilibus eternis caduca preferrent, sed crucem potius  quam mundi phaleras tollant. Et ideo laudat personam Ioannis, qui posthabito amore uite etiam iustitie formam nec mortis timore mutauit. Deserto mundus comparatur, quia adhuc incultus et sterilis in quem non est ita prodeundum, ut homines mente carnis inflatos et uirtutis uacuos, et de fragilis mundi gloria iactantes, putemus esse imitandos.

Arundinem uento.  Per arundinem carnalis animus, qui cum fauore uel detractione tangitur, in quamlibet partem inclinatur. Sed Ioannes non est arundo uento agitata, quia illum nec gratia blandum nec cuiuslibet ira faciebat asperum, nec prospera erigebant, nec aduersa inclinabant.

uERS. 25.---Mollibus uestimentis indutum. Per  uestem, corpus humanum intelligitur. Prophetico ergo exemplo ad uirtutem subeunde uirtutis hortatur. Ecce que in ueste pretiosa. Quibus fluida diuitiis membra soluuntur, exteros celestis regni, sub iure demonum  intra habitacula huius mundi consenescunt.

uERS. 26.---Plusquam prophetam. Quia angelus: non natura, sed officio, qui supernum iudicem nuntiare mittitur.

uERS. 28.---Dico autem. In hoc non prefertur patriarchis et cunctis hominibus, sed equalis ceteris sanctis ostenditur. Qui autem. Omnis sanctus qui iam est cum Deo, maior est eo qui adhuc est mundo. uel, ego quem minorem facit multorum opinio,  in Ecclesia sanctorum illi prelatus sum. uel nouissimus angelus celi melior est quouis homine.

uERS. 29.---Et omnis populus. Si hoc a Domino dictum esse intelligitur: audiens Ioannem, populus intelligitur esse designatus. Si ab euangelista dicitur interpositum: audiens ipsum Dominum, de Ioannis magnitudine disputantem, restat intelligi.

uERS. 31.---Cui ergo, etc. Laudato Ioanne, transit ad increpandum illos qui nec predicatione Ioannis moti sunt, uel ipsius Christi predicationem despiciunt.

uERS. 32.---Similes sunt pueris. Pueri, doctores sunt spiritu humiles. Forum, synagoga, uel ipsa Ierusalem, in qua iura preceptorum Dei condebantur, quia contribulibus solebant exprobrare quod nec  psalmis allecti ad laudes Dei assurrexerunt corde deuoto, membrorum agilitate  nec threnis  ad penitentiam sunt conuersi.

uERS. 34.---uenit Filius hominis manducans et bibens. uenit sicut tunc, ita et nunc, utramque uiam salutis respuitis. Lamentauimus ad Ioannem, cantauimus ad Christum.

uERS. 35.---Iustificata est sapientia. Ostendit filios sapientie intelligere, nec in abstinendo, nec in manducando esse iustitiam, sed in equanimitate tolerandi inopiam et temperantiam, non se corrumpendi per abundantiam. Non est regnum Dei esca et potus . Quorum non usus, sed concupiscentia  reprehenditur. Iustificata, etc. Quidquid me putetis, ego tamen Dei uirtus et Dei sapientia iuste facere intelligor ab apostolis, quibus Pater reuelauit que prudentibus abscondit.

uERS. 36.---Rogabat. Sicut proposuerat uerbis, ita factis etiam astruit iustificatam sapientiam ab omnibus filiis, quia etiam a Maria penitente post culpam.

uERS. 37.---In domo. In cuiuscunque domo interiore cognoueris sapientiam et iustitiam recumbentem, recurre ad pedes, id est, ad extremam sapientie partem, inquire lacrymis, confitere peccata, expande capillos, id est, sterne ante eum cunctas corporis tui dignitates, osculare, id est, nichil nisi sapientiam loqueris. Attulit. Quot habuit in se oblectamenta,  tot de se inuenit holocausta.

 Alabastrum unguenti, id est, corpus cum fide, etc., usque ad id est, peccata Iudeorum.

uERS. 38.---Cepit rigare. Maria soror Lazari bis eodem functa est officio: semel in Galilea cum primo accedit cum humilitate et lacrymis, ubi remissionem peccatorum accepit. Secundo, in Bethania, non iam peccatrix nominata, sed casta, et ideo deuota: ibi pedes, hic caput inungit.

uERS. 43.---Is cui plus. Secundum homines plus fortasse offendit, cui plus debuerit. Sed per misericordiam Domini causa mutatur, ut amplius diligat qui amplius debuit, tamen gratiam consequatur. Recte iudicasti. Sua sententia Phariseus conuincitur,  quia sicut phreneticus funem portat ex quo ligetur.

uERS. 44.---Intraui in domum. Intraui carne assumpta in populum Iudeorum.

uERS. 46.---Oleo caput meum non unxisti. Et si populus ille in Deum se credere et non in hominem fatebatur, tamen ipsam potentiam diuinitatis que per miracula apparebat, digna laude predicare neglexit. Sed gentilitas dum mysterium incarnationis credit, summa laude etiam infirma eius predicat.

uERS. 47.---Remittuntur ei peccata. In domo Pharisei, id est, in custodia legis et prophetarum, non Phariseus incredulus, sed peccatrix penitens glorificatur, quia ardor caritatis in ea rubiginem  delictorum combussit.

uERS. 49.---Et ceperunt qui simul. Sanata egra, de salute eius aliis egrotant.

uERS. 50.---Fides tua te saluam fecit. Fides saluam fecit, quia quod petiit, posse accipere non dubitauit, quia iam spem ab illo acceperat, a quo salutem querebat.



CAPUT uIII.

uERS. 1.---Et factum est. More aquile prouocantis ad uolandum pullos suos, paulatim Dominus discipulos suos in nido fidei plumis uirtutum induit, quibus postea sublimius uolare, et alios instruere ualeant. Prius docet in synagogis, miracula facit, famam ubique dispergit, turbas suscipit, curat, instruit, hic discipulos facit, ex quibus duodecim elegit,  quos primo presente turba docet, et miseris solita prestat beneficia, iam uero solos ipsos secum retinet, ut eum familiarius audiant solis illis occultiora exponit mysteria, et sic demum uirtutum suarum ostensione quasi alarum protectione firmatis, dat ipsis potestatem curandi, et mittit predicare regnum Dei.

uERS. 2.---Maria que uocatur Magdalene. Cum Maria iter faceret cum Domino, et ei ministrare commemoratur, celebri eam uocabulo Magdalenam uocat: ubi eamdem peccatricem describit, reuerenter eam generali nomine mulierem dicit, ne nomen tante fame quod hodie ueneramur, prisci erroris nota fuscaret. Maria, amarum mare, propter insitum penitentie rugitum, quo ipsa uel nos singula  mala deflemus. Demonia septem. Eamdem Ecclesiam de gentibus a sordibus uitiorum mundatam, quam Maria significat, significat et Ioanna prius cultibus idolorum deditam, sed iam Christi pietate redemptam, et gratia impletam, que quasi uxor erat prius diaboli.

uERS. 3.---Et Ioanna, etc. Ioanna, Dominus gratia eius, uel Dominus misericors. cuius est omne quod uiuimus. Procuratoris Herodis. Cum quilibet malignus spiritus pro regno diaboli ad decipiendum laborat, quasi Herodis impiissimi procurator existit. De facultatibus, etc. Antiquus mos erat Iudeorum, nec ducebatur in culpam, ut mulieres sua substantia pascerent et uestirent doctores. Hic quia hoc in  gentibus scandalum poterat facere, Paulus se memorat abstinuisse. Ministrabant ergo Domino carnalia, cuius metebant spiritualia, ut formam daret predicatoribus quod uictu et uestitu deberent esse contenti accipiendo a plebibus.

uERS. 4.---Cum autem turba, etc. Quotiens in Euangelio turbe uocabulum interseritur, sicut diuersitas hominum, ita etiam diuersitas intimatur uoluntatum. Non enim omnes eadem uoluntate, sed diuersis ex causis Christum sequebantur: quidam pro bono, quidam pro malo, omnibus tamen Dominus beneficia prestat, docendo, alendo, sanando. Exiit qui seminat, etc. Exiit Filius Dei de sinu Patris, quo creature non erat accessus, ut seminaret semen suum, uenit in mundum, ut testimonium  perhiberet ueritati. Unde secundum alios euangelistas hanc parabolam dicturus de domo exiisse, mare adiisse, nauem conscendisse memoratur, id ipsum situ corporis quod processu sermonis insinuans.

uERS. 5.---Secus uiam. uia, est cor sedulo malarum cogitationum transitu attritum et arefactum, ne semen uerbi possit accipere uel germinare, sed a pessimis cogitationibus conculcatur, et a demonibus rapitur. Qui ideo uolucres celi dicuntur, quia celestis et spiritualis sunt nature, uel quia per erem discurrunt.

uERS. 6.---Supra petram. Petra indomitum cor nullo uere fidei uomere penetratum, in quo non est uerus amor et perseuerantie uirtus.

 uERS. 8.---Centuplum, etc. Cum denarius pro perfectione soleat accipi , centenarius qui per multiplicatum denarium surgit, pro magna perfectione ponitur: cor igitur centuplum facit fructum quod per amorem proximi actiuam, et per amorem Dei contemplatiuam adipiscitur uitam, et spiritualium ornatur perfectione uirtutum.

uERS. 9.---Hec parabola. Nota hanc esse primam parabolam que cum interpretatione sua posita sit. Et cauendum est ubicunque Dominus rogatus a discipulis intrinsecus sermones suos disserit, ne uel aliud uel plus uel minus intelligere uelimus, quam ab eo expositum est. Ideo autem hanc parabolam per seipsum dignatur ostendere, ut se figurate  loqui innotesceret, et rerum significationes etiam in his que exponere noluit, querendas esse doceret.

uERS. 10.---uidentes. Doctores Iudeorum qui cum merito peruersitatis sue excecati sunt, mendaciter se uidentes putant.

uERS. 12.---Quod autem secus uiam. Secus uiam seminantur, qui nulla fide, nullo intellectu, nulla saltem tentante utilitatis occasione, percipere dignantur. Porro super petram et in spinis seminantur, qui audiunt quidem et utilitatem uerbi probant et desiderium gustant, sed ne perueniant ad id quod gestiunt: uel per aduersa terrendo, uel prospera blandiendo retardant. His tribus generibus  quicunque uerbum auditum non faciunt designantur.

uERS. 13.---Ad tempus credunt. Multi audientes disputationem contra auaritiam uel luxuriam, dicunt contemptores seculi et castos homines esse beatos: sed ubi species concupiscibiles eorum obtutibus presentantur, mox recedunt ab eis quidquid recte cogitauerant.

uERS. 14.---Suffocantur. Quia uoluptates et diuitie suis importunis cogitationibus guttur mentis, ne bonum desiderium ad cor possit intrare quasi aditum uitalis strangulant flatus.

uERS. 15.---In terram bonam, etc. In bonos auditores qui uerbum audire satagunt, et in uentrem memorie recondunt, et sic opportuno tempore fructum  operationis proferunt, inter prospera et aduersa seculi patientes. Et bona terra cum patientia fructum reddit, quia bona agit, et mala proximorum equanimiter tolerat, et dum humiliter flagella suspiciunt, post flagella in requiem suscipiuntur.

uERS. 16.---Nemo autem. Hec uerba ponuntur secundum similitudinem humane consuetudinis.

uERS. 17.---Non enim, etc. Quasi dicat. Timor carnalium non uos retardet, sed nec mala opinio, que de uobis modo habetur apud incredulos quia etsi uiles apparetis, quandoque claritas uestra apparebit, cum Dominus illuminabit abscondita tenebrarum, tunc et uos coronabimini, et punientur uestri aduersarii.

 uERS. 18.---Qui enim habet, etc. Hec specialiter apostolis, quibus ex caritate nosse mysteria datur, et perfidis Iudeis  dicta uidentur. Potest et generaliter accipi, quia et ingeniosus, negligendo, sapientia uera se priuat et simplex studiosus laborando degustat. Quia qui amorem uerbi habet, dabitur et sensus intelligendi quod amat. Sed qui non habet amorem audiendi, etiamsi naturali ingenio uel labore studioso se intelligere putat, nullam tamen uere scientie dulcedinem gustabit. Et quicunque non. Ideo desidiosus ingenium accipit sepe, ut de negligentia iutius puniatur, qui scire contempsit quod sine labore assequi potuit, et aliquando studiosus tarditate intelligentie premitur, ut eo maiora  premia inueniat, quo studiosius elaborat.

uERS. 24.---Et cessauit, et facta est tranquillitas. Nota quod omnis creatura sentit Creatorem. Imperat, increpat, sentiunt imperantem, non quod secundum heresim quorumdam sint animantia, sed maiestati conditoris sunt sensibilia, que apud nos sunt insensibilia.

uERS. 25.---Mirati sunt ad inuicem. Non discipuli, sed naute et alii qui in naui erant mirantur. Unde Mattheus: Porro homines illi mirati sunt, dicentes: Qualis est hic?  Quod si discipulos dicimus miratos fuisse, merito et ipsi homines sunt appellati.

Ad regionem Gerasenorum. Gerasa ciuitas Arabie  iuxta montem Galaad in tribu Manasse, non longe a stagno Tiberiadis, significat gentes quas post passionem et resurrectionem Dominus per predicatores uisitauit, unde Gerasa siue Gergesi colonum eiiciens, id est diabolum a quo prius incolebatur uel aduena propinquans, qui longe erat in tempore.

uERS. 27.---In monumentis. Quid aliud sunt perfidorum corpora, nisi quedam defunctorum sepulcra, in quibus non habitant Dei uerba?

uERS. 28.---Iesu Fili Dei. Arius contendit esse creaturam, quem demon confitetur esse Filium Dei. Iudei dicunt: In principe demoniorum eiicit demonia, quem demonia negant aliquid secum commune habere. Tormentum est diaboli ab hominis lesione cessare, et quantum diutius possederat, tantum  difficilius dimittit. Caueat ergo aliquis lesus a diabolo, ut cito eius iugum dirumpat, quia tanto facilius quanto citius eius dominium euitatur.

uERS. 29.---uinciebatur catenis. Catene et compedes, dure et graues sunt gentium leges, quibus, et in eorum republica cohibebantur peccata. His tamen legibus ruptis, ad ea scelera cupiditate ducebantur, que uulgarem consuetudinem excedebant.

uERS. 30.---Quia intrauerunt demonia multa, etc. Multa demonia que unum premunt, signant multos cultus idololatrie in uno gentium populo. E contra dicitur: Multitudinis credentium erat cor unum et anima una . Unde bene in Babylone unitas linguarum scissa, in Ierusalem est adunata.

 uERS. 31.---Et rogabant. Sciebant demones per aduentum Domini se aliquando in abyssum mergendos: non ipsi futura prediuinantes, sed prophetarum de se dicta recolentes.

uERS. 32.---Grex porcorum. Porci sunt homines uocis et rationis expertes, lutulentis actibus dediti, in monte superbie pascentes. Et nisi quis more porci uixerit, diabolus in eo potestatem non accipit, uel ad probandum tantum, non autem ad perdendum accipit.

uERS. 34.---Fugerunt et nuntiauerunt in ciuitatem, et in uillas. Pastores fugerunt, quia nec philosophi gentium, nec principes Synagoge pereuntibus possunt conferre medicinam, et licet Christianam fugiant legem, potentiam tamen eius stupendo et mirando predicant.

 uERS. 35.---Exierunt autem uidere quod factum est, et uenerunt ad Iesum, et inuenerunt hominem, etc. Significat multitudinem sua uenusta uita delectatam, honorare quidem, sed nolle pati religionem Christianam, dum dicunt quod eam implere non possunt. Mirantur et fidelem populum a pristina conuersatione sanatum, et sedere ad pedes Domini, id est, sano mentis examine uestigia Saluatoris que sequatur intueri, et uestitum studiis uirtutum, que deceptus amiserat.

uERS. 37.---Et rogauerunt. Conscii fragilitatis, presentia Domini se indignos iudicant, non capientes uerbum Dei, et in firma mente pondus sapientie non sustinentes, et ideo diutius molestus non fuit, sed  regreditur quia non dignatur curare inuitos, sed cito deserit infirmos, quibus oneri uidet esse suam presentiam.

uERS. 39.---Redi in domum, etc. Allegorice. Post remissionem peccatorum redeundum est in bonam conscientiam, et seruiendum Euangelio, propter aliorum etiam salutem, ut deinde cum Christo requiescat, ne cum iam prope uult esse cum Christo, negligat mysterium predicationis accommodatum fraterne liberationi, unde Apostolus: Cupio dissolui, et esse cum Christo , multo melius, manere autem in carne necessarium propter uos.

uERS. 43.---In medicos. Medici, demones, qui quasi consulentes hominibus, pro Deo se coli exigunt, quibus seruierat gentilitas.

 uERS. 44.---Tetigit fimbriam. Fimbriam tangit, qui Incarnationis mysteria perfecte amat et credit, donec ad maiora capienda perueniat. Si consideremus quanta sit fides nostra, et intelligamus quantus sit Filius Dei, uidemus quia, comparatione eius, fimbriam tantummodo tangimus, superiorem uestimenti eius partem nequimus attingere.

Et confestim, etc. Suscitaturus mortuam rediit ad fidem faciendam, prius curat hemorroidam. Sic Elisabeth sterilis paritura indicatur ut conceptura uirgo credatur.

uERS. 45.---Quis est. Non querit ut doceatur que nesciat, sed ut fides mulieris appareat.

uERS. 46.---Nam et ego noui. Non latet quicunque  tangit: Deus non indiget oculis ut uideat, nec corporaliter sentit, sed in se habet cognitionem omnium. Etiam uirtus que propitiatur omnibus iniquitatibus nostris, et sanat omnes infirmitates nostras, non ex nobis, sed ex Deo exit.

uERS. 47.---uidens autem mulier. Hec mulier uerecunda fimbriam tangit, fidelis accessit, religiosa credidit: sapiens se esse sanatam cognoscit: sic plebs gentium que Deo credidit, peccatum erubuit ut desereret, fidem detulit ut crederet, deuotionem exhibuit ut rogaret, sapientiam induit ut sanitatem suam et ipsa sentiret, fiduciam sumpsit ut fateretur quod preripiebat alienum.

uERS. 51.---Patrem puelle. Pater puelle, cetus doctorum legis, scilicet Scribe et Pharisei, qui si  credere uoluerint etiam subiecta Synagoga salua erit.

uERS. 52.---Flebant autem. Flent qui Synagogam a Deo, qui uita est, uident alienam et dolent, nec amplius posse uiuificari putant, et illa que sponsi presentiam qua uiuere debet, amisit, quasi inter plangentes mortua iacens, nec hoc ipsum quidem quare plangatur, intelligit. Nolite flere. Fleant mortuos suos, qui putant mortuos, ubi est fides resurrectionis non est mors, sed spes quietis. Non est mortua, etc. Mortua est puella hominibus qui suscitare non possunt: non Deo, cui anima uiuit, et caro suscitando quiescit.

uERS. 53.---Deridebant, etc. Merito exclusi sunt,  qui deridere quam credere malebant, indigni uidere resurrectionis miraculum.

uERS. 54.---Tenens manum. Tenet manum, quia nisi manus Iudeorum  prius fuerint mundate, Synagoga non surget. Puella, surge. Quisquis a morte anime, a Christo manum sibi confortante resipiscit, a sordibus uitiorum debet exsurgere, et  in bonis operibus ambulare, et celesti pane necesse est ut mox satietur, id est, uerbi Dei et altaris.

uERS. 56.---Quibus precepit. Sicut publica noxa publico eget remedio, ita leuia peccata leuiori et secreta queunt deleri penitentia. Unde puella in domo iacens, paucis arbitris exsurgit, eisdemque ne miraculum uulgarent interdicitur.



CAPUT IX.


uERS. 1.---Conuocatis autem iehsu. Concessa primum potestate signorum mittuntur predicare regnum Dei, ut magnitudini promissorum attestetur etiam magnitudo factorum, et fidem uerbis daret uirtus ostensa, et noua facerent qui noua predicarent.

uERS. 3.---Nihil tuleritis. In Marco legitur, ut nichil tollerent in uia nisi uirgam tantum . Sed sciendum est, quia utrumque preceptum est a Domino, ut nichil nisi uirgam ferrent, et ut nec uirgam ferrent. Non ferre uirgam, est non esse sollicitum de his que necessaria sunt humane sustentationi, quia hec debentur predicatoribus ab his quibus predicant, quando sine scandalo possunt accipi. Nihil  ferre nisi uirgam, est uti illa potestate accipiendi necessaria que data est predicatoribus. Duas tunicas. Simplex uestimentum est quidquid est necessarium alicui secundum qualitatem loci uel temporis. Duplex est, quod ultra necessitatem est. Allegorice, in duabus tunicis, duplicitatem prohibet.

uERS. 4.---Ibi manete. Ne excursetis per domos et inuiolabilis hospitii iura mutetis. Unde secundum Mattheum, domus in qua manere debeant prius eligenda est, ut mutandi hospitii necessitas auferatur.

uERS. 5.---Puluerem pedum uestrorum. Puluis excutitur in testimonium laboris sui quod ingressi sunt in ciuitatem, et usque ad illos predicatio peruenit.  uel, excutitur, ut nichil ab eis accipiant qui Euangelium spreuerunt, nec etiam necessaria uite.

uERS. 8.---Ioannes surrexit. Qui Ioannem, cuius nullum signum uiderant, resurrexisse dicebant, per summam malitiam Iesum resurrexisse negabant, multa mirabilia opera uiderant, in cuius passione multa miranda contigerant.

uERS. 10.---Narrauerunt. Narrant apostoli Domino que fecerint, et quomodo docuerint, quomodo Ioannes dum ipsi docerent passus sit. Unde sequitur: Et assumptis. Non otiosis, non in ciuitate Synagoge, id est, secularis dignitatis residentibus, sed inter deserta Christum querentibus celestis gratie alimonia impertitur. Qui enim non fastidiunt, a Christo suscipiuntur, et spiritualiter et corporaliter,  etiam si indigent curantur. Et nota, quia postquam perfecta est mentio passionis Ioannis, Christus reficit, quia post defectum legis, euangelicus cibus incipit. Denique postquam curata est mulier que gestat figuram Ecclesie, et postquam apostoli ad predicandum sunt missi, fit mentio refectionis, quia per apostolos in Ecclesia uera refectio fit.

uERS. 11.---Secute sunt illum. Non iumentis, non uehiculis, sed proprio labore pedum, ut ardorem mentis ostenderent. Sanabat. Nemo cibum Christi accipit nisi antea sanatus fuerit, quia post remissionem peccatorum tribuitur alimonia celestis.

uERS. 12.---Dies autem ceperat. Declinata die reficit, quia uel fine seculorum propinquante, uel cum sol iustitie occubuit, a spirituali fame sumus  saluati. Et nota ordinem mysterii: prius per remissionem peccatorum uulneribus medicina tribuitur, postea alimonia mense celestis expenditur.

uERS. 13.---Nisi forte. Nondum intellexerant apostoli fidem populi credentis non esse uenalem, sed nouerant nos potius esse redimendos per suas escas gratuitas.

uERS. 14.---Quinque millia. Per quinque millia significantur, qui in seculari adhuc habitu per quinque sensus corporis exterioribus que possident, bene uti nouerunt. Qui quinque panibus aluntur, quia tales necesse est legalibus adhuc preceptis institui, et legali timore comprimi. Nam qui mundo integre renuntiant et quatuor sunt millia propter euangelicam  doctrinam, et septem panibus, id est, septiformis spiritus reficiuntur gratia.

uERS. 15.---Et discumbere omnes. Secundum alium euangelistam quinque millia super fenum discumbunt, quia illi quibus adhuc sunt corporales sensus, melioribus delectantur. Omnis enim caro fenum. Quatuor millia super terram recumbunt, plus est enim terra premere quam super feno iacere.

uERS. 16.---Distribuit discipulis suis. Prouocat apostolos ad fractionem panis, ut illis non habere testantibus magnitudo signi notior fiat. Insinuat quod per eorum doctrinam, ieiuna corda quotidie sunt pascenda.

uERS. 17.---Et saturati sunt. Quod manducans  populus satiatur, significat famem in perpetuum ab electis repellendam, quia non esuriet qui acceperit Christi cibum. Quod apostoli ministrant, futuram diuisionem Dominici corporis et sanguinis pronuntiat. Cophini duodecim. Cur quinque millibus hominum plus redundat, quatuor millibus minus? Quia quatuor millia triduo cum Christo fuerunt, et ideo amplius celestis pabuli receperunt.

uERS. 18.---Et factum est. Post miraculum cum turbe uellent eum facere regem, dimissa turba, fugit et ascendit in montem solus orare, et antequam discipuli ascenderent in nauiculam, aderant cum ipso. Ipse autem solus orat Patrem. Possunt enim sancti fide et amore Domino coniungi, et eum hominibus excellentiorem intueri, et conuersationem  eius in carne passibus humilitatis subsequi, sed incomprehensibilia paterne positionis arcana solus penetrat, et solus quod orandum nouit, orat. Cum discipulis autem non reperitur orasse, sed solus obsecrat, quia Dei consilium humana corda non capiunt, nec quisquam potest interiorum particeps esse cum Christo. Quem me dicunt esse turbe? Exploraturus fidem discipulorum, prius uulgi sententiam inquirit, ne apostolorum fides firmata uideatur uulgari opinione, sed ueritatis agnitione. Merito turbe nominantur que diuersas de Domino ferunt sententias, quorum sermo et sensus instabilis est et uagus, a quibus suos distinguens ait. uos autem quem me esse dicitis?

uERS. 19.---Ioannem Baptistam. Opinio de Ioanne  ideo forte erat, quia in utero matris positus, Domini presentiam sentiebat. De Elia, quia raptus est in celum, et uenturus creditur. De Ieremia, quia in matris utero sanctificatus est.

uERS. 20.---uos autem. Qui tractat debet audientium considerare personas, ne prius irrideatur quam audiatur. Christum Dei. Complexus est omnia, qui et naturam et nomen expressit. In nomine enim Christi et diuinitatis et incarnationis est expressio et fides passionis. Hereticus etsi nomen Christi non negat Christum tamen negat, qui non omnia que Christi sunt confitetur.

uERS. 21.---Precepit ne, etc. Iubet tacere discipulos ut fallat principem mundi, et ut declinet iactantiam, doceat humilitatem. Simul ne adhuc rudes  et imperfecti discipuli maioris predicationis mole opprimerentur.

uERS. 23.---Dicebat autem. Que ad fidem Dominice natiuitatis uel passionis pertinent, solis seorsum discipulis aperuit, sed hec ad omnes. Abneget semetipsum. Nisi quis a seipso deficiat, ad eum qui super se est non appropinquat: et nouitatem ad quam uocatur, non apprehendit, nisi mactet uetustatem, in qua natus fuit; et cum cessat a uitiis exquirat etiam uirtutes, unde subiungitur:

uERS. 24.---Nam qui.  Sicut persecutionis tempore ponenda est anima, ita in pace frangenda sunt desideria terrena, ut quanto uidetur homo securior, tanto sit ad sui custodiam sollicitior.

uERS. 26.---Hunc filius hominis. Non sufficit ad  probationem fidei uox professionis, quam defendit a uerecundia professio generalitatis.

uERS. 27.---Aliqui hic stantes. Qui stat cum Christo non gustat mortem, quia nec tenuem mortis eterne sensum habebit, qui Christi consortia meruerit, cui nec in morte interrumpitur ordo uiuendi. Donec uideant regnum. Quia arduum erat animam periculis, corpus morti offerre, sustentat infirmitatem humane mentis remuneratione presentium, ne frangatur desperatione uel tedio. uisa enim eterna gloria, etsi transitu et ad breue momentum, fortiores tamen contra mundi aduersa redduntur. Promittit itaque futuram gloriam in transitu uidendam in terra, ut certius in celo speretur eterna. uel  promittit aliquos de discipulis uisuros dilationem Ecclesie antequam per mortem recedant de mundo, ut in presenti contra mundi gloriam erecti, certius credantur in celo regnaturi.

uERS. 28.---Post hec uerba. Alii qui sex dies tantum numerant post sex etates seculi sanctis a labore quiescendum signant. Lucas qui et primum quo promittitur, et ultimum quo promissio impletur connumerat, octaua innuit resurgendum. Nam sicut Christus post sextam sabbati qua crucem ascendit, et post septimam sabbati, qua in sepulcro quieuit, octaua die resurrexit: sic nos post sex seculi etates quibus pro Domino patimur et laboramus, et post septimam quietis animarum que interim in alia uita geritur, octaua etate resurgemus. Assumpsit Petrum.  Tres tantum dicit, quia multi uocati, pauci electi , et qui fidem Trinitatis inuiolatam seruant, eterna merentur uisione letari. Scit meritorum cognitor perfectiores fuisse ceteris tres apostolos. Signant illos qui habent fidem, spem, caritatem. uel per Petrum, prepositi siue coniugati, per Iacobum penitentes uel actuales, per Ioannem, uirgines uel theorici.

uERS. 29.---Et factus est. Transfiguratus non substantiam uere carnis amisit, sed gloriam, uel sue uel nostre resurrectionis ostendit, qui qualis tunc apostolis, talis post iudicium cunctis apparebit electis. Nam in ipso iudicio et bonis et malis in forma serui apparebit ut uideant in quem pupugerunt.  Et uestitus eius. uestes Domini sancti sunt qui Christum induerunt. Que uestis Domino in terris consistente despicabilis, et aliorum similis uisa est, sed Domino montem ascendente fulget, quia nondum apparuit quid erimus, sed tandem similes ei erimus, quando uidebimus eum sicuti est. uel uestimenta uerbi sermones sunt Scripturarum, et quedam indumenta diuini intellectus. Quia sicut illis apostolis in altera specie apparuit ipse et uestis eius refulsit, ita et oculis mentis tue iam diuinarum sensus albescit lectionem.

uERS. 30.---Ecce duo uiri. Notandum est, non corpora uel animas Elie uel Moysi apparuisse, sed ex aliqua subiecta creatura illa corpora formata fuisse: potest etiam credi angelico ministerio illud  factum esse, ut angeli eorum personas assumerent. Mortuus et uiuus apparent, ut significent Christum moriturum et post uicturum, et ut uiuamus Christo, et moriamur mundo. Etiam apostolis dat signum de celo, ut fides eorum augeatur. Sed scribis tentantibus dare noluit, ut indurarentur. Erant autem Moyses, et Elias uisi. Per Moysen, infernales; per Eliam, celestes; per apostolos, terrestres ad iudicium uenturi significantur.

uERS. 31.---Dicebant excessum. Moyses, id est legislator, et Elias prophetarum eximius apparent cum uerbo, ut ostendant ipsum esse qui locutus est in lege et prophetis, et quem lex et prophete promiserunt. Qui non in infimis, sed in monte uisi sunt,  quia soli mente excelsi maiestatem Scripture, que in Domino impleta est, perspiciunt.

uERS. 32.---Grauati erant somno. Somno grauantur, quia splendore incomprehensibilis deitatis premitur sensus humani corporis. uel somno grauantur, ut resurrectionis gloriam post corporis quietem uiderent, et sancti eo uerius maiestatem Domini uidebunt, quo carnis sue in qua mortem uicerant immortalitate gaudebunt. Tunc Moysen et Eliam speculabuntur in gloria, quia melius intelligent quomodo unum iota aut unus apex non preteribit a lege , et quomodo Dominus legem et prophetas non soluerit, sed adimpleuerit.

uERS. 33.---Bonum est nos hic esse. Qui ad montana conscenderat non uult ad terrena descendere,  sed semper in sublimi perseuerare, et est Petrus in persona ingredientium regnum Dei. Bonum est nos hic esse. Bonum est in regno Dei esse. Quasi dicat: Nos soli hac luce fruemur, non Iudei inuidi. Tria tabernacula. Id est, uerba, cogitationes, opera. Unum Moysi. Quomodo noscunt quos antea non uiderunt? Per maiestatem super eos uenientem, sicut in futura resurrectione unusquisque alterum cognoscet, et desiderata in altero alter per caritatem intelliget.

uERS. 34.---Facta est nubes, et obumbrauit eos. Etsi Petrus ex infirmitate ignorat, placet tamen obsequii deuotio. Unde et nubes obumbrat, diuini Spiritus est ista obumbratio que non caligat affectibus hominum, sed reuelat occulta, cuius perfectus  ostenditur audita uoce dicentis: Hic est Filius meus. Quia materiale quesiuit tabernaculum, nubis accepit obumbraculum, ut discat in resurrectione, non regimine domorum, sed Spiritus sancti gloria sanctos esse protegendos. Et timuerunt. Timent, quia humana fragilitas conspectum maioris glorie ferre non sustinet, et quanto quis ampliora quesierit, tanto magis ad inferiora collabitur, si mensuram suam ignorauerit.

uERS. 36.---Et uox. uox Patris Petrum sublato terrore docet ueritatem. Et nota quod, sicut Domino baptizato, sic et transfigurato mysterium Trinitatis declaratur, quia gloriam quam in baptismate confitemur, in resurrectione uidebimus. Spiritus in columba,  hic in nube lucida, quia qui nunc simplici corde fidem seruat, tunc aperta luce uisionis contemplabitur quod credidit, ipsaque qua illustrabitur gratia, protegetur. Inuentus est iehsu solus. Non Elias, non Moyses, sed quem solum uidetis, huic figendum est tabernaculum in corde. Recedunt ergo illi ubi Dominus cepit designari, ne ad seruos uox Patris missa putetur.

uERS. 37.---Factum est autem in sequenti die, descendentibus illis de monte. Pro qualitate meritorum, quotidie Dominus aliis ascendit, dum perfectos, quorum conuersatio in celis est, sublimius extollendo glorificat, et de eternis instruit et docet que a turba non audiri ualeant. Aliis descendit, dum terrenos et incipientes confortat et docet et castigat. Occurrit  illis turba. In monte orat, docet, maiestatem suam demonstrat, Patris uocem apostolis aperit, descendens a turba excipitur, miserorum fletu pulsatur, infidelitatis peccata exprobrat, malos spiritus expellit.

uERS. 39.---Et ecce spiritus apprehendit. Mattheus lunaticum, Marcus surdum et mutum describit. Significat autem illos qui ut luna mutantur, nunquam in eodem statu manentes, sed per diuersa uitia crescunt et decrescunt, qui nec fidem confitentur, nec ipsius fidei audire uolunt sermonem.

uERS. 42.---Et cum accederet. Dum puer ad Dominum accedit, eliditur, quia conuersi ad Dominum plerumque a demonio grauius pulsantur, ut uel ad uitia reducantur, uel de sua expulsione diabolus se uindicet. Sicut in principio nascentis Ecclesie multa  et grauia opposuit certamina illis quos suo regno subtrahi uidebat.

uERS. 43.---Et increpauit. Non puer uim patiens, sed diabolus uim inferens increpatur, quia qui peccantem uult sanare, uitium debet arguere et depellere, sed hominem amando refouere donec sanatum spiritualibus reddat patribus Ecclesie.

uERS. 44.---Ponite uos. uos qui meo discipulatui adheretis, quibus arcana mea manifestius aperui, pretiosi sanguinis quo mundus redimendus est, euentum mente recondite, dum ceteri mirantur tanta facta diuine altitudinis. Futurum est ut tradatur. Inter magnalia potentie diuine sepius replicat abiecta passionis humane, ne subito ueniens terreat, sed leuius feratur precogitata.

 uERS. 45.---At illi ignorabant. Hec ignorantia non tam de tarditate, quam de amore nascitur, quia adhuc carnales, et mysterii crucis ignari, quem Deum cognouerunt, moriturum credere nequeunt, sed sicut per figuras loquentem audire solebant, sic etiam quod de sua traditione loquebatur, figuraliter aliud significare putabant.

uERS. 46.---Intrauit autem cogitatio. Quia uiderant Petrum et Iacobum et Ioannem in montem seorsum ductos, secretumque aliquod eis esse traditum. Sed et Petro superius claues regni celorum esse promissas, Ecclesiamque super eum esse edificandam rati sunt; uel, istos tres ceteris, uel, omnibus apostolis Petrum esse prelatum: uel quia in tributi solutione Petrum ipsi Domino parificatum uiderant,  ipsum ceteris preferendum arbitrabantur. Sed sciendum est istam questionem et ante tributum et post tributum solutum esse factam.

uERS. 48.---Quicunque susceperit puerum. uel simpliciter: pauperes Christi ab his qui uolunt esse maiores, pro eius docet esse honore suscipiendos. uel paruulos malitia docet esse, ut puerilis innocentie simplicitatem conseruent, ut formam uirtutis quam natura duce puer obseruat, ipsi pro nomine Christi sequantur ex industria. Me recipit. Qui imitatorem Christi recipit, Christum recipit, et qui imaginem Dei recipit, Deum recipit.

uERS. 49.---Ioannes dixit. Ioannes diligens Deum et a Domino dilectus, excludendum putat a beneficio  qui non utatur obsequio, ideo docetur neminem a bono quod ex parte habet, esse arcendum, sed ad hoc potius quod nondum habet esse prouocandum. Tales etiam ob aliorum salutem admittendi censentur. Igitur in hereticis uel in malis catholicis, non sacramenta communia in quibus nobiscum sunt, et aduersum nos non sunt, sed diuisionem paci ueritatique contrariam, qua aduersum nos sunt, et Dominum non sequuntur nobiscum, detestari et prohibere debemus.

uERS. 50.---Nolite prohibere. Qui enim. Non reprehenditur Ioannes quia amore faciebat, sed docetur ut nouerit infirmorum esse firmorumque distantiam, quia Dominus, etsi remunerat fortiores, non excludit infirmos.

 uERS. 54.---Domine, uis.  Apostoli adhuc rudes et modum uindicandi ignorantes, etc., usque ad talis potestas sanctis uiris a Deo collata est.

Dicimus ut ignis descendat de celo. Ad sermonem istorum ignis de celo descenderet, quia sunt filii tonitrui. Et consumat illos? Et conuersus increpauit illos et dixit. In similitudine Elie, qui et propria manu et igne diuinitus impetrato, presbyteros Baal morte affecit. Et in hoc quod apostoli potestatem talis prophete sibi presumunt, ostenditur in ipsis fuisse meritum prophetarum.

 Non peccant apostoli, qui legem sequuntur, etc., usque ad uindictam non querit qui non timet.

uERS. 55.---Nescitis cuius spiritus estis. Cuius  spiritu signati estis, cuius acta imitamini, nunc pie consulentes, sed in futuro iuste iudicantes.

uERS. 56.---Filius hominis non uenit animas perdere, sed saluare, etc. Perfecta uirtus non habet studium ultionis, nec ulla est iracundia, ubi est caritatis plenitudo.

 Non semper in eos qui peccant est uindicandum, etc., usque ad a quibus hoc loco ignis arcetur.

uERS. 57.---Dixit quidam.  Iste signorum magnitudine motus uult sequi, etc., usque ad et finxit obsequium discipuli, que fictio per uulpem figuratur.

uERS. 58.---uulpes foueas habent.  uulpes animal fallax, insidiis intentum, rapinas fraudis exercens,  etiam inter ipsa hominum hospitia habitans in foueis: ita hereticus domum fidei non habens alios in suam fraudem trahit et a fide seducit.

uERS. 59.---Ait autem ad alterum. Attende Dominum non culpas aspernatum, sed fraudes, quia qui repudiauit fraudulentum, elegit innocentem, sed eum cuius patrem sciebat mortuum, illum patrem de quo dicitur: Obliuiscere domum patris tui , etc.

uERS. 60.---Sine ut mortui.  Mystice. Non reuocatur ab officio patris filius, etc., usque ad diaboli perfidias in se sepelire non debet.

uERS. 61.---Renuntiare his. Si discipulus Deum secuturus arguitur, quod renuntiare domui uelit, quid  fiet illis qui nulla utilitate sepe uisitat domos suorum quas dereliquerunt.



CAPUT X.

uERS. 1.---Post hec autem, etc.  Sicut in apostolis est, forma episcoporum, etc., usque ad sicut sol triduanum sue lucis ambitum per septuaginta duas horas efficere solet.

Misit illos binos. Per hoc quod binos mittit, innuitur quod nemo predicationis officium debet suscipere, qui erga alium caritatem non habet. uel bini mittuntur, secundum quod bina animalia missa sunt in arcam, id est masculus et femina, immunda prius in carnali generatione, sed mundata Ecclesie sacramento per spiritualem gratiam in discipulorum predicatione.

 uERS. 2.---Messis quidem multa, operarii autem pauci. Messis, turba credentium, operarii apostoli et sequaces eorum. Et licet messis uerbo Dei sit sata, tamen culture laborem et sollicitum munus operarii requirit, ne aues celi sparsa semina dissipent.

uERS. 3.---Sicut agnos inter lupos. Sicut lupus ouibus, sic hereticus insidiatur fidelibus. Et sicut lupus ouile circumit nocte, non audens intrare, canis somnum pastoris absentiam uel desidiam explorans, sic hereticus nocte sue interpretationis fideles decipere conatur Ecclesiam non intrans, pastores Ecclesie uel uitare, uel necare, uel in exsilium mittere contendit. Lupus natura corporis rigidus, se inflectere facile non potest, sic hereticus intentionem  duri cordis non solet ab errore reuocare.

uERS. 4.---Nolite ergo portare sacculum neque peram. Tanta predicatori debet esse fiducia in Deo, ut presentis uite sumptus etsi non preuideat, tamen sibi non defecturos certissime sciat, ne dum occupatur mens ad temporalia, minus predicet eterna. Neminem per uiam salutaueritis. Festinare iubet contendere, ne alicuius obuii confabulatione reflectantur ab iniuncto itinere. Nec simpliciter ait: Neminem salutaueritis cum sit usus humanitatis alios salutare, sed addidit, in uia, quia non salutationis sedulitas aufertur, sed obstaculum impediende deuotionis aboletur, ut quando diuina mandantur, paulisper sequestrentur humana.

uERS. 7.---In eadem autem domo. Si pax uestra  recipitur, dignum est ut in ea maneatis, carnalia stipendia ab eis accipientes, quibus celestia offertis. Ecce qui saccum et peram prohibuit, sumptus ex predicatione concedit, sic tamen ut oblato cibo et potu sint contenti. Manete. Non est de domo in domum uaga facilitate demigrandum, ut in hospitali amore seruetur constantia, ne coalita amicitie necessitudo facile resoluatur. Dignus est enim. Nota quod uni operi predicatorum due mercedes debentur: una in uia, que nos in labore sustentat; alia in patria, que nos in resurrectione remunerat.

uERS. 8.---Et in quamcunque ciuitatem. Descripto diuerso domus hospitio, quid etiam in ciuitatibus agere debeant docet, piis scilicet, in omnibus  communicare, ab impiorum per omnia societate secerni.

uERS. 11.---Etiam puluerem. Puluerem excutere iubet: uel ad contestationem terreni laboris, quem pro illis inaniter susceperunt; uel ut ostendant usque adeo se ab ipsis nichil terrenum querere, ut etiam puluere de terra eorum non sibi patiantur adherere.

uERS. 12.---Quia Sodomis in die illa. Sodomite, etsi in uitiis exardebant, et inhospitales erant, tamen apud illos nulli hospites tales quales apud Iudeos prophete, quales apostoli reperti sunt. Loth inter eos etsi iustus, non tamen aliquid docuit, nulla signa fecit. Et ideo cui multum donatum est, multum ab eo queritur, et potentes potenter tormenta  patientur .

uERS. 13.---ue tibi, Corozaim. Corozaim, Bethsaida, Capharnaum, et Tyberias ciuitates sunt Galilee, in littore laci Genesareth. Has plangit Dominus, quia post tanta miracula et uirtutes non penituerunt: et sunt peiores gentilibus, naturale solummodo ius dissipantibus, quia post descripte legis contemptum, Filium quoque Dei conculcare, gratiamque ingrati spernere non timuerunt. Et cinere sedentes. Impleta uidemus uerba Saluatoris, quia cum ille ciuitates predicte, Domino presente credere noluerunt, Tyrus et Sidon olim fuerunt amice Dauid et Salomoni, et postea euangelizantibus Christi discipulis, deuote fidem susceperunt. Quare autem sit predicatum non credituris, et non predicatum  credituris, nouit ille qui omnia nouit.

uERS. 16.---Qui uos audit me audit. In audiendo uel spernendo Euangelii predicatorem, quisque sciat se non uiles personas, sed ipsum Saluatorem spernere uel audire, quia in discipulo magister auditur, et in Filio Pater honoratur.

uERS. 17.---Domine, etiam. Bene confitentur deferentes honorem nomini Christi: sed quia infirma adhuc fide, gaudent in uirtutibus, et de signorum operatione efferuntur, exemplo terrentur, et ad humilitatem reuocantur. Quia si diabolus propter superbiam de celo est precipitatus, multo magis isti de terra editi, si superbierunt, humiliabuntur.

uERS. 19.---Supra serpentes et scorpiones. Serpentes  sunt mali homines uel demones qui inchoandis uirtutibus uenena praue persuasionis obiiciunt. Scorpiones, qui consummandas uirtutes ad finem uitiare contendunt.

uERS. 20.---Nolite gaudere, quia spiritus uobis, etc. Malos spiritus eiicere et alias uirtutes facere, aliquando non est meritum illius qui illa operatur, sed inuocatio nominis Christi hoc agit ad condemnationem eorum qui inuocant, uel ad utilitatem eorum qui uident et audiunt: ubi licet homines despiciant signa facientes, Deum tamen honorant, ad cuius inuocationem miracula fiunt. Prohibet gaudere de humiliatione diaboli, qui propter superbiam cecidit, sed gaudeant de sua sublimatione:  ut unde illi ceciderunt subleuati, isti ascendant humiliati. Gaudete autem. Si quis celestia siue terrestria opera gesserit, per hec quasi litteris adornatus apud Dei memoriam eternaliter est affixus.

uERS. 21.---In ipsa hora. Cum de subiectione immundorum spirituum, de nominibus scriptis in celo loqueretur, ostendit per quid hec tanta celsitudo data sit hominibus, scilicet per humilitatem fidei Christiane. Confiteor tibi, Domine. Gratias ago, quia apostolis aduentus mei aperuisti sacramenta, que ignorant scribe et Pharisei, qui sibi sapientes uidentur. Reuelasti ea. Non ait, insipientibus et hebetibus, sed paruulis, id est humilibus, ut probet se tumorem damnasse, non acumen. Quia sic. Non rationem reddit cur hos  elegit, illos reprobauerit, sed sic Deo placitum dicit. In quo accipimus exemplum humilitatis, ne temere discutiamus de supernis consiliis.

Omnia mihi, etc. Commendata humilitate, per quam ad fidem uenitur, pulchre de ipsa fide locus connectitur, cum omnia sibi tradita dicit, non elementa que ipse creauit, sed illos paruulos, quibus Pater sacramenta Filii reuelauit. Cum audis omnia, agnoscis omnipotentem, non decolorem, non degenerem Patris. Cum audis tradita, confiteris Filium cui per naturam unius substantie omnia iure sunt propria, non dono collata per gratiam.

uERS. 24.---Quod multi prophete. Prophete et iusti a longe Domini gloriam uiderunt per speculum  et in enigmate; sed apostoli presentem Dominum habentes, et ab ipso que uolebant interrogantes, non per angelos uel uarias uisionum species docebantur.

uERS. 25.---Legisperitus surrexit. Legis doctor qui sine fide in lege iacebat, surgit ut stet: stat dum magistrum uocat, sed et stando tentat Deum tacendo quod erat.

uERS. 27.---Ille respondens dixit. Dixit quod legerat, sed non impleuit quod scriptum erat, quia in presentia habebat Dominum quem diligere debebat, sed hunc magistrum, non Deum, uocat.

uERS. 29.---Ille autem uolens. Legisperitus ut sapienter respondisse dicatur, primum se legis fatetur ignorare mandatum, quia humiliari recusans, et seipsum iustificare uolens, arcana non potest uidere  que reuelantur paruulis Christi; cui Christus ita responsum temperat, ut et omnis qui misericordiam facit proximus intelligatur, et specialiter ipse Dei Filius qui nobis per humanitatem proximus factus est designetur. Quis est meus. Nemo proximior homini quam Deus, qui intrinsecus et extrinsecus nouit, et omnia curare potest, sed omnis incredulus uel tentator nec Deum nec hominem proximum habet.

Homo quidam, etc.  Homo iste Adam intelligitur in genere humano, etc., usque ad proximior fuit quam sacerdos uel Leuita eiusdem gentis.

uERS. 31.---Accidit autem, etc. Sacerdos Dei legem annuntiat: descendit quidem lex per Moysen  in mundum, et nullam sanitatem contulit huiusmodi. Descendit Leuita, qui typum ostendit prophetarum, sed et hic nullum sanat, quia lex peccata arguit, sed pertransit, quia indulgentiam non largitur.

uERS. 33.---Misericordia motus. Hoc de sacerdote et Leuita non est dictum, quia lex non habet misericordiam, sed iudicium et uindictam.

uERS. 34.---Duxit in stabulum. Non domum, sed stabulum uocat, quo nomine miserias, et fetores huius uite signat, ne homo in hoc exsilio tanquam in patria gaudeat.

uERS. 37.---Qui fecit. Cognatio non facit proximum, sed misericordia, que misericordia est secundum naturam. Nihil enim tam secundum naturam quam nature iuuare consortem.

 uERS. 38.---Factum est, dum, etc. Habito sermone de dilectione Dei et proximi, supponitur exemplum utriusque dilectionis, non tam in solo uerbo, quam in operis exhibitione. Per istas enim duas sorores, due significantur uite spirituales. Per Martham, operibus actuosa deuotio, qua proximo in caritate sociamur. Per Mariam religiosa mentis intentio in Dei uerbo, qua in Dei amore suspiramus. Actiua panem uel corporalem esurienti, uel doctrine ignoranti tribuit, errantem corrigit, superbum ad humilitatem reuocat, que singulis expediant dispensat: contemplatiua, caritatem Dei et proximi retinet, sed ab exteriori actione quiescit, soli conditoris desiderio inheret, et calcatis omnibus curis ad uidendum faciem Creatoris inardescit, et desiderat misceri  supernis ciuibus, de eterna in conspectu Domini incorruptione gaudentibus. In domum suam. Intrante Iesu in domum, uita iniqua, etsi aliquando fuerat, aufugit, remanent due uite innocentes, laboriosa et otiosa, inter eas medius est ipse fons uite.

uERS. 39.---Sedens secus. Quanto humilius sedet, tanto amplius cadit. Aqua confluit ad conuallem de tumoribus collis. Maria sedet, quia contemplatiua pacatis uitiorum tumultibus, optata iam in Christo mentis quiete fruitur. Martha stat, quia actiua laboriosa desudat in certamine.

uERS. 40.---Martha autem. Intenta erat Maria quomodo pasceretur a Domino, intenta erat Martha: quomodo pasceret Dominum: hec conuiuium parat Domino, in conuiuio Domini illa iam iucundatur.

 uERS. 41.---Et respondens. Maria non respondet, sed causam suam tanquam otiosa committit iudici. Si enim pararet respondendi sermonem remitteret audiendi intentionem. Martha, Martha. Repetitio indicium est dilectionis, uel forte monende intentionis, ut audiret attentius.

uERS. 42.---Porro unum est. Preponitur unum multis. Non enim a multis unum, sed multa ab uno, et tamen multa sunt necessaria tendentibus ad unum. Maria optimam. Non reprehenditur pars Marthe, quia et ipsa bona, sed laudatur pars Marie, que quare sit optima, subinfertur.



CAPUT XI.

uERS. 1.---Et factum est. Post historiam sororum   inducit Dominum orasse, et discipulos ad orandum informasse, quia et oratio quam docuit utriusque uite in se continet mysterium, et ipsarum perfectio uitarum non nostris uiribus, sed precibus est obtinenda. Ut cessauit. Ideo sepe Saluator orans inducitur, ut discipulos ad orationis studium inducat. Unde finita oratione, a discipulis sciscitatur, ut doceat qualiter debeant orare.

uERS. 5.---Quis uestrum habet amicum. Postquam formam orationis rogantibus proposuit, instantiam etiam et frequentiam orandi illis iniungit, ut non solum diebus, sed etiam noctibus oratio deferatur, qui enim media nocte panes ab amico petit, et in petendi intentione persistit, non fraudatur orans.

uERS. 7.---Noli mihi. Non aufert spem impetrandi,  sed uehementius accendit desiderium orandi, ostensa difficultate consequendi. Iam ostium. Ostium quod Paulus sibi aperiri petit ad loquendum mysterium Christi, et quod Ioannes sibi apertum uidit, intelligentia est diuini sermonis, quod est clausum tempore famis uerbi Dei, cum intelligentia non datur. Et pueri, id est, illi qui euangelicam sapientiam tanquam panem erogantes per orbem terrarum predicauerunt, iam cum Domino sunt in eterna quiete, et tamen orando efficitur, ut orans accipiat intellectum ab ipso Domino, etiamsi homo desit per quem sapientia predicetur. Non possum surgere.  Nemo timet ne excitet dormientem, quem scit semper orare uigilantem.

uERS. 8.---Propter improbitatem tamen eius, etc.  Multe sunt insidie, et grauis corporis somnus, quia si dormire mens incipit, uigorem sue uirtutis amittit. Excita ergo somnum tuum, ut pulses Christi ostium, ut cum intraueris aperiantur tibi thesauri absconditi, et tenebrosi in Christo Iesu.

uERS. 9.---Petite et dabitur uobis. Si amicus homo surgit, et dat non amicitia, sed tedio compulsus, quanto magis dat Deus qui sine tedio largissime donat quod petitur. Ne ergo animus ab erroris uanitate conuersus spirituali inopia diutius tabescat, petamus epulas uerbi, queramus amicum qui det, pulsemus ostium ubi seruantur abscondita. Magnam enim spem tribuit, qui promittendo non decipit. Omnis enim qui petit accipit. Opus est perseuerantia, ut consequamur. Quod si petenti datur, et querens  inuenit, et pulsanti aperitur, cui ergo non datur, et qui non inuenit, et cui non aperitur, apparet quod non bene quesierit, petierit et pulsauerit.

uERS. 10.---Querite et inuenietis.---Prope est Dominus omnibus inuocantibus eum in ueritate, et uoluntatem timentium se faciet . Alios qui non ita petunt redarguit Iacobus dicens: Petitis et non accipitis, eo quod male petatis , quia perseueratis in peccatis.

uERS. 11.---Quis autem ex uobis patrem petit panem, nunquid lapidem, etc.  Mystice. Panis signat caritatem propter maiorem appetitum et necessarium usum, etc., usque ad in ea que ante sunt se extendat.

 uERS. 13.---Quanto magis. Aperta comparatio. Si enim homo peccator adhuc fragili carne grauatus, petentibus filiis temporalia dare non abnegat, multo magis Pater celestis filiis suo timore et amore preditis, non deficientia bona largitur in celis.

uERS. 14.---Et erat eiiciens. Post predicationis uerba que humilibus proposuit etiam miracula operatur, ut qui predicanti non credunt, uisis miraculis credant. Mattheus hunc demoniacum etiam cecum fuisse dicit. In quo tria miracula a Domino fiunt: uidet, loquitur, a demone liberatur. Quod autem tunc in uno carnaliter factum est, quotidie fit in conuersione gentium, ut primum expulso demone, et omni spurcitia idololatrie, fidei lumen uideant, deinde tacentia prius ora ad laudem Dei laxarentur.

 uERS. 15.---In Beelzebub. Ninus rex, conditor Niniue, Belo patri suo statuam consecrauit, eique diuinos honores instituit, cuius simulacri similitudinem suscipientes Chaldei Bel uocabant. Palestini suscipientes, Baal dicebant, Moabite Beelphegor. Iudei autem unius Dei cultores propter derisionem gentilium Beelzebub appellabant. Baal enim uir dicitur, Zebub musca, inde Beelzebub, id est, uir muscarum, siue habens muscas, propter sordes cruoris, qui in templo eius immolabatur. Asserebant etiam Iudei in hoc simulacro principem demoniorum habitare, per cuius potestatem dicebant Iesum demonia pellere.

uERS. 18.---Ipse autem ut uidit cogitationes eorum. Hoc sibi proprium Dominus reseruauit, ut cogitationes  intueatur et iudicet. Proprium est Iudeorum querere signa, unde Paulus: Iudei signa petunt, gentes sapientiam . Ipse autem ut uidit. Non ad uerba, sed ad cogitata respondet: in quo dat certum potentie sue signum qua secreta cordium rimatur. Iuxta litteram patet, quod omne regnum solidum, et firmum si per partes diuiditur, in solitudinem redigitur, uacuatum ab habitatoribus, et domus supra domum cadet cum habitatoribus unius domus ab alterius domus familia uel opprimuntur uel puniuntur. Quo autem hec spiritualiter tendant, exponit cum adiungit: Si autem et Satanas in seipsum diuisus est. Si ego, ut uos dicitis, in principe demoniorum eiicio demonia, ergo regnum diaboli est diuisum contra se, et ita potestas malitie eius  stare non potest. Si autem demon demonem non potest expellere, falso dicitis me in principe demoniorum demonia eiicere. Si uero potest sicut dicitis, prospicite uobis, ut de regno eius quod diuisum est exeatis, ne in ruina eius pariter inuoluamini. In quo autem Dominus eiiciat demones, ne demoniorum principem existiment, attendant quod sequitur.

uERS. 19.---Si autem ego in Beelzebub eiicio demonia, filii. Filios Iudeorum apostolos uocat, qui inter alia miracula que a Domino acceperant, etiam demones pellebant. Quam expulsionem non diabolo, sed Deo assignabant, qui sibi conscii erant nichil malarum artium a Domino didicisse. Ideo ipsi ignobilia et contemptibilia mundi eligentes, in quibus  nulla malitia artificiosa fuit, sedebunt super sedes duodecim iudicantes duodecim tribus Isrel. uel, filii, id est, exorciste illius gentis, qui inuocato nomine Domini demones expellebant. Quasi dicat: Si expulsio demonum in illis, non diabolo sed Deo deputatur, cur idem opus in me non habeat eamdem causam? Ideo ipsi iudices uestri erunt. Non potestate, sed comparatione, dum illi expulsionem, non diabolo sed Deo assignant. Si autem. Quasi dicat: Regnum diuisum stare non potest, sed regnum Satane est diuisum, ut uos dicitis, quod Satanas Satan expellat, ergo, etc.

uERS. 20.---Porro, si in digito. Filius dicitur manus uel brachium Patris: Spiritus sanctus dicitur digitus propter differentiam uariorum donorum, que per  Spiritum sanctum hominibus dantur, sicut digiti inter se discreti sunt: nec nocet inequalitas membrorum. Licet enim brachium maius sit digito, tamen brachium cum digito unum est corpus. Hoc digito scripta est lex in tabulis. Hunc digitum magi confessi sunt in Aegyto. Profecto peruenit, etc., regnum. Id est, iudiciaria potestas Dei: qua bonos a malis secernet in die iudicii. uel, Regnum, id est, superna beatitudo. Quasi dicat: Si in Spiritu Dei eiicio demonia, sine dubio sciatis aditum regni celestis patefactum credentibus.

uERS. 21.---Cum fortis atrium. Quasi dicat: Si ego in Beelzebub, sicut dicitis, eiicerem demonia, tunc in aliquo operibus diaboli consentirem, sed nullo modo cum illo consentio, sed potius illum superare et eiicere  a meis fidelibus festino. Cum diabolus, fortis. Ad nocendum, armatus, multis spiritualibus nequitiis: custodit, in sua seruitute, atrium suum, id est mundum, qui in maligno positus est, in quo usque ad aduentum Filii Dei diabolus sine contradictione principabatur, et male pacato utebatur imperio in cordibus infidelium.

uERS. 22.---Si autem fortior. Fortiorem se uocat, qui non concordi pace et operatione, sicut calumniabantur, sed fortiori potentia ipsum strauit, mundumque ab ipsius dominatione liberauit. Arma diaboli que abstulit, calidissime sunt uersutie spiritualis nequitie. Spolia, sunt anime ab eo decepte, que uictor Christus distribuit, quod est insignium triumphantis, quia captiuam ducens captiuitatem, dedit dona hominibus,  quosdam quidem apostolos, alios euangelistas , etc.

uERS. 23.---Qui non est, etc. Et uere opera mea non conueniunt cum operibus Satane, quia ego ipse in nullo conuenio cum illo, sed omnino contrarii sumus, quia ego humilis, benignus, animas uolens saluare: ille superbus, inuidus cupit perdere. Ego predicatione mea uirtutes congrego; ille spargit et separat ab unitate Ecclesie. Et qui non colligit. Hec de omnibus hereticis uel schismaticis ex superfluo possunt intelligi, qui omnes excluduntur a regno Dei.

uERS. 24.---Cum immundus spiritus. Quia subtrahitis uos a meo regno, attribuentes opera mea diabolo,  ideo diabolus habitat in uobis, sicut in suo regno grauius quam in principio. Exierit. Exiuit diabolus a Iudeis, quando legem et cultum unius Dei populus iste suscepit, et transiuit ad gentes que erant a pinguedine Spiritus sancti et dilectione proximi aride et steriles. In quibus iam non inuenit requiem, quia iam a cordibus gentium suscepta fide Christi expellitur, quando dicit: Repetam Iudeos quos ante dimisi. Et inuenit scopis mundatam illam plebem, id est superfluis obseruationibus Phariseorum et ceremoniis legis, que iam nichil ualent post aduentum Christi. Et ut firmius possideat, assumit uniuersitatem demonum. Et modo deteriores Isrelite sunt, blasphemantes Christum in suis conuenticulis, quam olim fuissent in Aegypto ante perceptam legem, quia maior infidelitas  est uenientem non suscipere, quam uenturum non credere.

Querens requiem et non inuenit. Quia qui in prauis cogitationibus et actibus pascitur, in mentibus fidelium omnia sua tentamenta cessare perpendit. Tunc dicit: Reuertar in domum meam unde exiui. Reuertar ad illius conscientiam, unde in baptismo eiectus fueram, et pristinam possessionem consueto dominio mihi subiiciam.

uERS. 25.---Et cum uenerit inuenit eam scopis mundatam. Quia cum huiusmodi reprobum delictis cogentibus repetierit, inuenit conscientiam peccatoris a uitiis in baptismo mundatam, sed nullo bono opere cumulatam.

uERS. 26.---Tunc assumit septem. Plenitudinem  omnium uitiorum. Qui scilicet tales spiritus, nequiores, diabolo dicuntur, quia cum diabolus malus sit, illi tamen qui suis meritis impellentibus, uitiis mancipantur, non solum mali sunt, sed etiam speciem bonitatis affectatis uirtutibus per hypocrisim ostentare nituntur. Et fiunt nouissima hominis. Melius erat uiam ueritatis ignorare, quam post agnitionem conuerti retrorsum.

uERS. 27.---Beatus. Hic Maria laudatur que Dominum portauit. Et prauitas tam presentium Iudeorum quam futurorum hereticorum qui ueram Christi humanitatem negant, confutatur, quia uerum Dei Filium aduersus blasphemos Iudeos confitetur, et uerum hominis filium testatur, matri consubstantialem. Nisi enim esset una caro cum matre, frustra  uenter ille uirginis et ubera beatificarentur. Et ubera. Secundum physicos ex eodem fonte et lacte nutriendis et semen procreandis pueris emanat, ergo de semine uirginis potuit concipi, qui eius lacte potuit nutriri.

uERS. 28.---Quinimo. Quasi dicat: Non solum laudanda Maria, quia uerbum Dei portauit in utero, sed maxime beata est, quia precepta Dei seruauit in opere. Sic etiam omnes beati sunt qui uerbum Dei auditu fidei concipiunt, et boni operis custodiam in suo uel proximorum corde pariunt et nutriunt. Qui audiunt. In laude Ecclesie. E contrario damnantur Pharisei, qui uerbum Dei nec audire nec implere, sed blasphemare querebant.

 uERS. 29.---Cepit dicere. Quidam calumniabantur opera eius, quibus hucusque respondit. Alii tentantes, signum querebant de celo, et illis hic respondet. Signum querit et signum non dabitur illi, etc. Discipulis signum dedit diuinitatis, et prius transfiguratus in monte, et postea ipsis uidentibus subleuatus in celum. Sed incredulis de inferiori humanitatis passione.

uERS. 31.---Regina austri surget. Hic condemnata plebe Iudeorum, Ecclesie mysterium exprimitur, que in Niniuitis per penitentiam  in regina austri studium percipiende sapientie  de totis finibus orbis congregatur, ut ueri Pacifici uerba cognoscat. Ex duobus enim constat Ecclesia, ut aut peccare desistas,  aut peccare nescias. In iudicio. Non mille annis ante iudicium sicut Iudei fingunt, sed in ipso iudicio surget. Cum uiris.  Ecce communis ostenditur resurrectio, tam bonorum quam malorum. Condemnabit. Non potestate iudicii sed comparatione melioris facti, quia, relicto imperio, uenit in Iudeam audire hominem sapientia famosum, sed Iudei ueram Dei sapientiam cum ipsis conuersantem, non audiunt sed blasphemant.

In predicatione. Ionas paucis diebus, Christus longo tempore predicauit. Ille peregrinis, Christus suis ciuibus. Ille signum non fecit, Christus multa fecit.

uERS. 33.---Nemo.  Qui in figura regine et Niniuitarum Ecclesiam pretulit Synagoge, etc., usque ad apertam lucis ianuam nolunt ingredi credendo.

 uERS. 35.---uide ergo ne, etc. Post institutionem recte fidei etiam de bonis operibus et bona intentione instruit, ut non tantum opera, sed etiam cogitationes et cordis intentiones mundentur, quasi dicat: Ego lucernam fidei in uestris sensibus accendo, et in Ecclesiam pono. uos autem, quantum ex uobis est, lucernas uestras accendite, id est intentiones cordis uestri mundate, ut ex intentione munda placeant etiam opera. Hec contra hypocrisim Phariseorum subdole signa querentium specialiter dicta, nos iuxta moralem sensum generaliter instruunt.

uERS. 37.---Et cum loqueretur. Non ait, cum loqueretur hec, sed cum loqueretur. In quo innuitur, non statim finitis his uerbis, sed aliis interpositis ad Phariseum diuertisse, quia finito hoc  sermone adhuc eo loquente, ecce mater et fratres querebant loqui ei. De quibus postquam nuntianti sibi respondit: Qui facit uoluntatem Patris mei, hic frater meus et soror et mater est, postea intrauit ad conuiuium Pharisei.

Quare non baptizatus. Iudei frequenter lauant manus antequam manducent, tenentes traditionem seniorum, et a foro reuertentes nisi baptizentur non comedunt.

uERS. 39.---Calicis. Marcus refert, Iudeos baptismata calicis et urceorum lectorumque et eramentorum solitos obseruare. Calix, uas uitreum; catinus, fictile de terra. Per hoc figuratur fragilitas humani corporis, in quo exterius pretendunt sanctitatem  et simulant iustitiam, quod foris erat lauabant, intus nequissimi. Quod autem intus est uestrum. Nemo putet fornicationem et huiusmodi corporalia uitia solummodo grauia esse, et spiritualia uitia esse leuia, sicut auaritiam, iram, superbiam, etc., sicut Pharisei putabant.

uERS. 41.---uerumtamen quod superest. Iam bonus doctor, quomodo contagium corporis mundari debeat, docet. Et hic latius explicatur quod supra breuiter dixerat de mundando cordis oculo. Totus enim hic locus ad hoc dirigitur, ut nos ad studium simplicitatis inuitet, et superflua Iudeorum et terrena condemnet, qui secundum corpus intelligendo legem uitro et catino propter fragilitatem comparantur. In quo etsi grauiter peccant, ipsis tamen  absolutio peccati promittitur, si misericordiam facere nitantur. Quod necessario uictui et uestimento superest, date pauperibus. uel do consilium, quod restat solummodo post tanta scelera, date eleemosynam. Prima eleemosyna est mederi animabus uestris credendo in me qui corda mundo, et per fidem mundatis cordibus omnia etiam exteriora erunt munda. Qui ordinate uult dare eleemosynam, a semetipso incipit, et eam sibi primum dat. Est enim eleemosyna opus misericordie, unde dicitur: Miserere anime tue placens Deo.

uERS. 42.---Preteritis iudicium. Breuiter multa eorum uitia perstrinxit, qui ad uilia decimanda intendentes, futuri iudicii metum, et Dei caritatem non habent. Pretereunt iudicium, quia non omnia  que agunt in iudicium referunt. Charitatem pretereunt, quia non ex affectu Deum diligunt. Sed rursus, ne fidei uos studiosos faciat operum negligentes, perfectionem fidelis uiri supponit, ut post fidem operetur.

uERS. 44.---Qui estis ut monumenta. Hic superstitionem ipsorum doctorum redarguit, qui foris speciem recte doctrine pretendunt, feditatem uero quam intus gerunt, occultant.

uERS. 45.---Repondens autem. Audito uerbo Dei Phariseus ex mala conscientia sibi contumeliam fieri putat, et commemorata pena perfidorum, intelligit se dammandum.

uERS. 47.---ue uobis. Non arguuntur quod exornant monumenta prophetarum, sed quia interfectores  prophetarum imitantur, edificando sepulcra, accusant paterna facinora. Sed persequendo Christum et apostolos imitantur scelera patrum, et sententiam damnationis quam in patres proferebant, in seipsos retorquent.

uERS. 48.---Profecto. Propter uulgi fauorem captandum edificatis, quasi exhorreatis scelera eorum, sed ipso opere ostenditis, quod perfidie eorum, consentitis, quia hoc bonum non bene facitis sed pro uana gloria. uos autem. Propterea quia estis imitatores illorum, ut impleatis quod patribus defuit, scilicet ut me et meos persequamini, quem illi persecuti sunt in prophetis.

uERS. 49.---Prophetas et apostolos, et ex illis occident,  et persequentur. Mentiuntur heretici, qui alium ueteris, alium Noui Testamenti dicunt institutorem.

uERS. 50.---A generatione. Omnes mali una generatio sunt, una ciuitas, unum corpus diaboli, sicut omnes boni una generatio, et unum corpus sunt dicti.

uERS. 51.---Usque ad sanguinem Zacarie. Cur usque ad hunc, cum post hunc multi occisi ante natale Christi, et nato Christo mox pueri ab hac generatione sunt perempti? Sed quia Abel pastor ouium fuit, necatusque in agro, Zacarias sacerdos necatus in atrio templi, duos ordines martyrum signant, laicos, et eos qui altaris officio mancipantur.

 uERS. 52.---Quia tulistis clauem. Clauis, humilitas Christi, quam qui habent, Scripturas intelligunt. Hanc legisperiti, nec ipsi lege et prophetis intelligunt, nec ab aliis intelligi uolunt. Intrare clauem, est non esse contentum superficie littere sed usque ad arcana intelligenda penetrare. uel doctor si illos quos uerbo edificat exemplo scandalizat, nec ipse regnum Dei intrat et illos qui intrare poterant excludit.

uERS. 53.---Cum autem hec ad illos diceret, ceperunt Pharisei, et legisperiti. Quam uera perfidie simulationis et impietatis sue crimina audierint, ipsi testantur qui tanto intonante turbine non resipiscunt, sed doctorem ueritatis aggrediuntur.



CAPUT XII.

 uERS. 1.---Attendite. Ad hoc fermentum pertinent omnia que superius in domo Pharisei disputauit, unde et Apostolus: Non in fermento ueteri neque in fermento malitie , etc. Attendite a fermento. Pulcher locus tenende simplicitatis et emulande fidei, ne more Iudeorum aliud promamus affectu, aliud uoce simulemus, cum sciamus in die iudicii non posse esse latebram fraudis.

uERS. 2.---Neque absconditum quod non sciatur. Ideo ne emulemini simulatores, quia profecto ueniet tempus in die iudicii in quo et uestra uirtus et illorum hypocrisis omnibus reuelabitur, unde sequitur. Quoniam que in tenebris dixistis, in lumine dicentur. Non solum in futuro omnia patebunt, sed etiam in presenti tempore in tota Ecclesia per orbem terre  publice predicabuntur, que in tenebris, id est, in umbra pressurarum et carcerum locuti estis, quando actus uestri legentur in excelsis. Quoniam que in tenebris dixistis, in lumine dicentur.  Quod in tenebris, id est in timore dixistis, dicetur in lumine, id est in fiducia ueritatis accepto Spiritu sancto. Et quod in aure, id est secreto locuti, super tecta, id est calcato carnis domicilio predicabitur.

uERS. 4.---Dico autem uobis.  Cum gemina sit causa perfidie, etc., usque ad ita fidei fundamentum est fortitudo.

uERS. 5.---Ostendam autem uobis. Quia duo sunt genera persecutorum, unum aperte persequentium, alterum fraudulenter blandientium. Sicut supra  contra hypocrisim, ita hic armat contra carnifices. Totus hic locus ad subeundam pro confessione Domini passionem uel contemptu mortis, uel spe premii, uel mansuros in denuntiatione supplicii instruit.

uERS. 6.---Nonne quinque.  Quinque passeres, quinque corporis sensus; uel duo secundum Mattheum, corpus et anima, etc., usque ad non dubium fidelium contemplationem apud illum ualituram.

ueneunt dipondio. Dipondius est pondus ex duobus assibus compositum. Quod autem in numeris est unum, hoc in ponderibus as: quod duo, hoc dipondius est. Et unus ex, etc. Simplicitatis affectum inspirauerat, uirtutem mentis erexerat, sola fides nutabat, hanc de uilioribus roborat. Quomodo dicit  Apostolus: Nunquid de bobus cura est Deo?  Sed aliud est cura, aliud est scientia.

uERS. 7.---Sed et capilli. Non actu computationis, sed facultate cognitionis, a similitudine pecunie que numeratur ut seruetur. Ubi magna prouidentia Dei, quod nec parua nec otiosa dicta eum lateant.

uERS. 8.---Omnis quicunque. Ne quis tempore persecutionis sufficere sibi putaret fidem cordis, dicit: Omnis quicunque confessus fuerit. Confitetur quis Iesum ea caritate que per dilectionem operatur, negat qui preceptis non obedit. Filius hominis. Confitetur Filius apud Patrem illum, qui per Filium habet accessum ad Patrem. Negatur a Filio apud Patrem, cui non manifestatur in diuinitatis potentia Filius et Pater. Et ne putetur una conditio omnium  et eorum qui studio et eorum qui infirmitate uel ignorantia negant, subdit: Et omnis qui dicit uerbum in Filio hominis remittetur.

uERS. 10.---Ei autem. Ei etiam qui scandalizatus in infirmitate carnis me purum hominem uel uoratorem suspicatus fuerit, remissibile erit, sed qui gratiam Spiritus sancti  non cognoscens impenitenti corde permanserit, cum hoc iam non sit humanum sed diabolicum, irremissibile erit.

uERS. 11.---Cum autem inducent uos in synagogas, et ad magistratus, et potestates. Terror talium conuentuum solet auferre libertatem loquendi. Nolite solliciti esse. uoluntatem uestram pro Christo offerte. Christus uero loquetur pro se.

 uERS. 13.---Magister. Commendanti gratiam superne pacis et unitatis, uult iste ingerere molestiam terrene diuisionis, unde et homo dicitur, id est terrenus. Inter quos enim huiusmodi zelus et contentio est, homines sunt et secundum hominem ambulant. Inter fratres, patrimonium, non iudex medius, sed pietas debet sequestra diuidere, quamuis immortalitatis patrimonium non sit pecunia hominibus petendum.

uERS. 14.---Quis me constituit. Non sum dissensionis Deus, sed pacis et unitatis, qui ueni homines pacificare cum angelis, ut multi unum cor et unam animam habeant. Non ut diuidantur, sed ut habeant omnia communia, nec sit aliquis egens inter eos.  Ille qui non colligit mecum, est diuisor fraternitatis et dissensionis auctor.

uERS. 15.---Ab omni auaritia. Nemo putaret crimen esse, hereditatem diuidere, fructus in horrea congregare, sed et hoc auaritiam indicat supernus iudex, unde et subiungit: hominis cuiusdam diuitis. Sicut supra contra Phariseos et hypocritas, ita hic occasione stulte petitionis contra auaritiam disputat. Non in abundantia. Non in solo pane uiuit homo, sed in uerbo Dei , nec temporalis uita multitudine diuitiarum protenditur.

uERS. 16.---Dixit autem, etc. Post preceptum subdit exemplum ad declinandam auaritiam temporalium. Hominis cuiusdam diuitis uberes fructus. Non reprehenditur diues quod terram coluerit, uel fructus  condiderit in horrea, sed quod fiduciam uite posuerit in illis, nec pauperibus erogauerit, ut ab eis reciperetur in eternis tabernaculis.

uERS. 17.---Quid faciam, etc. Fructus suos, et sua bona esse computans non erogat pauperibus que supersunt, sed sue luxurie reseruare in futurum studet, et ignarus quis congregatis sit usurus.

uERS. 19.---Bona mea et dicam. Non sunt hominis bona, que secum auferre non potest. Sola enim misericordia comes est defunctorum.

Requiesce. Ecce cum pesti auaritie iungitur pestis desidie, ut nec pro temporalibus Deum interpellaret.

uERS. 20.---Dixit autem. Dicere Dei, est ad hominem prauas eius machinationes subita animaduersione compescere. Stulte. Quia longa tibi tempora  diuitiarum promittebas, hac nocte prereptus aliis congregata relinques. Repetunt, etc. In nocte aufertur anima, que in obscuritate cordis quod poterat pati, preuidere noluit.

uERS. 21.---Et non est in Deum diues. In Deum diues est qui transitoria contemnens pauperibus distribuit, cuius exspectatio Dominus est, cuius substantia, id est conscientie possessio qua sustentatur et pascitur, est apud Deum, non in sacculis terre.

uERS. 22.---Dixitque ad discipulos suos. Apostolos per fidem in spe eternorum confirmat, quia plures sunt quos torpentes facit amor presentium et desperatio futurorum. Nolite solliciti. Perfectius esset pauperibus omnia dare, et de mammona iniquitatis amicos facere; sed quia plerumque deuotio fidei infirmitate  reuocatur, non prohibet prouidentiam, per quam in sudore uultus panis preparatur, sed uetat sollicitudinem que mentem perturbat et ab eternis reuocat.

uERS. 24.---Considerate. Sancti merito auibus comparantur, qui nichil in mundo habentes, nec laborantes, sola contemplatione eterna petunt, iam similes angelis. Quanto magis. Si uolatilibus non laborantibus, nec communes fructus aliquo sibi dominatu specialius uindicantibus prouidentia Dei necessaria largitur, uerum est causam inopie nostre auaritiam indicare, qui communia quasi propria uindicamus et aliis inuidemus.

uERS. 26.---Si ergo neque. Si nec in augmentatione  corporis uestri operari potestis, que operatio est Deo minima ad comparationem spiritualis creature, quid solliciti estis de ceteris maioribus, id est de anime conseruatione.

uERS. 27.---Considerate lilia. Aperta comparatio. Lilia non sicut ceteri fructus aliquem agricolarum cultum requirunt. Solet etiam per lilium celestis beatitudo significari, ad quam nos inuitat Dominus. Lilia non siluis sed in hortis nascuntur, sic et nos in hortis uirtutum nasci debemus. Nec Salomon.  Salomon et hic uestitus, et alibi coopertus gloria dicitur, qui infirmitatem corporee nature ueluti quadam uirtute mentis adopertam, operum gloria uestiebat.

uestiebat sicut unum. Que purpura regum, que  pictura textricum potest floribus comparari? Ipse color dicitur uestimentum floris, sicut dicitur: Operuit istum rubor.

uERS. 28.---Cras in clibanum. Cras in Scripturis pro futuro ponitur, dicente Iacob: Exaudiet me cras iustitia mea .

uERS. 29.---Nolite querere quid manducetis, aut quid bibatis. Non ait: Nolite querere uel solliciti esse de cibo uel uestimento, sed expressius quid manducetis aut quid bibatis. In quo uidentur argui hi qui, spreto uictu uel uestitu communi, lautiora uel austeriora pre his cum quibus uiuunt, alimenta uel indumenta requirunt. Nolite in sublime. Prohibita sollicitudine uictus uel uestitus, que sunt ad necessitatem, prohibet etiam superbiam que solet de istis superabundantibus  consequi: ideo hec ne requiratis, quia talis sollicitudo facit infidelibus similes.

uERS. 30.---Et hec omnia. Quia omnia sunt filiorum, ideo hec omnia adiicientur uobis, etiam non querentibus, ut nec in presenti nec in futuro desit aliqua gratia fidelibus, quibus si hec subtrahuntur, ad probationem est, si dantur ad gratiarum actionem, quia omnia cooperantur in bonum bonis.

uERS. 32.---Nolite timere. Regnum querite, et de regno ne diffidatis; quia Pater complacita bonitate dabit uobis regnum, non uestris meritis. Pusillus. uel ob comparationem maioris numeri reproborum, uel potius ob humilitatis deuotionem, per quam humilitatem crescit Ecclesia, per quam peruenitur ad regnum.

 uERS. 33.---uendite. Non tantum non timeatis ne propter regnum militantibus uite necessaria desint, sed etiam possessa uendite propter eleemosynam, que est uia ad regnum, dum per eam peccata redimuntur. Non tantum cibos uestros communicate pauperibus, sed etiam uendite uestras possessiones, ut omnibus uestris semel pro Domino spretis postea labore manuum uestrarum operemini, unde uiuatis uel eleemosynam faciatis. Date eleemosynam. Qui pro celo omnia mundana spernit uendat que habet et distribuat: qui non est tante uirtutis, de his que habet eleemosynam det. Non deficientem. Temporalia, uel ex sua fragilitate deficiunt, uel si quid solidum superest, ut lapides pretiosi, a furibus possunt  tolli. Sed data pro Christo eternum fructum conferunt in celis.

uERS. 34.---Ubi enim thesaurus. Uniuersaliter, et de pecunia et de omnibus uoluptatibus. Gulosi thesaurus est uenter, ubi habet cor, sic et de aliis. Nam si in terra, cor est deorsum; si in celestibus, est in Christo fixum. Necesse est enim, ut quo precesserit dilectionis thesaurus, illic et cogitationis sequatur affectus.

uERS. 35.---Sint lumbi, etc., et lucerne. Deo non placet unum sine altero cum quis uel bona agit nondum refrenata luxuria, uel caste uiuit, non exercens se per bona opera. Et ut ab amore temporalium possitis remoueri, et bona que agitis, simplici intentione eternorum agatis, cingite lumbos, id est motus  carnalium desideriorum refrenate, et habete lucernas ardentes, ut in operatione uestra solo Dei amore ardeatis et aliis exemplum prebeatis.

uERS. 36.---Exspectantibus. Siue uitatis mala siue facitis bona, nichil mundamini, sed solum aduentum Redemptoris exspectetis. Quando reuertatur. Ad nuptias Dominus iuit, cum post resurrectionem nouus homo angelorum multitudinem sibi copulauit: a quibus reuertitur, cum nobis per iudicium manifestatur. Unde et bene de exspectantibus subdit: Ut cum uenerit, confestim aperiant ei. Non uult aperire iudici pulsanti, qui timens uidere iratum quem contempsit, de corpore exire metuit. Aperit qui iudicem letus et securus sustinet, et de propinqua morte gaudet, unde subditur: Beati serui illi, quos cum  uenerit, etc.

uERS. 37.---uigilantes. uigilat qui oculos apertos in uero lumine tenet, ut tenebras negligentie euitet; qui etiam quod credidit operatur, qui sollicitus est in cura gregis sibi commissi. Quid uero uigilantibus debeatur subdit: Amen dico uobis.

uERS. 38, 39.---Et si uenerit in secunda, etc. uigilias uocat a similitudine excubantium. In nocte huius mundi semper debemus esse contra hostem solliciti, et exspectare lucem uenturam, id est aduentum iudicis. Prima ergo uigilia custodia pueritie est, secunda iuuentutis, tertia senectutis. Si quis uero in pueritia uigilare neglexerit, non tamen desperet, sed etiam in iuuentute uel saltem tandem in senectute resipiscat, quia pius iudex moras nostras  patienter exspectat. Qui ad excutiendam mentis desidiam exteriorum damnatorum similitudinem inducit, ut per hoc animus ad custodiam sui suscitetur. Unde, Hoc autem scitote quoniam si sciret paterfamilias. Nesciente patrefamilias fur domum perfodit, quia dum a sui custodia spiritus dormit, improuisa mors carnis habitaculum irrumpit, et ad supplicia trahit. Furi autem resisteret si uigilaret, quia aduentum iudicis occulte uenientem precauens, penitendo occurreret.

uERS. 40.---Qua hora non putatis Filius hominis ueniet? Ultimam horam semper ignorari uoluit Dominus, ut semper sit suspecta, et ad eam semper preparetur.

 uERS. 41.---Ait autem ei Petrus. Cum Dominus duo proposuerit, scilicet et se subito uenturum, et illos exspectando paratos esse debere, querit Petrus si illa sublimia instituta celestis uite, que sunt necessaria se preparantibus, ad apostolos solum et similes eorum, an ad omnes saluandos pertineant.

uERS. 42.---Dixit autem Dominus. Respondens ad interrogata Dominus, primum et secundum iudicium cunctis affuturum, et singulos pro meritis uel remunerandos uel damnandos dicit. Deinde, quod maxime quesierat, supponit scilicet gratiam uirtutum quam mundo attulerat, a singulis quantum potest esse sectandam, quod est ibi: Ignem ueni mittere in terram. Quis putas esse fidelis dispensator? Quasi dicat: uobis, qui dispensatores estis instituti, hoc  specialius conuenit de custodia et preparatione, ut et uos et alios preparetis in aduentum iudicis, quia pauci sunt qui commissam sibi bene administrant dispensationem. Et prudens quem constituit Dominus super familiam suam, ut, etc. Quam rarus est Domino propter Dominum seruiens, oues Christi non ad lucrum, sed amore Christi pascens, prudens in futuro, sibi prouidens quem constituit; id est, quam rarus qui sit uocatus a Deo tanquam Aaron, et non magis se ingesserit, et qui non magis se pascat quam oues!

uERS. 43.---Beatus. Quasi dicat: Pauci sunt fideles. Iste autem qui repertus fuerit fideliter annonam uerbi ministrat, et in curam gregis uigilans, eterna beatitudine glorificabitur.

 uERS. 44.---Super omnia que possidet. Quanta inter bonos auditores et bonos doctores est distantia meritorum, tanta et premiorum. Auditores bonos facit discumbere et transiens ministrat, dispensatores constituit super omnia que possidet, non ut soli, sed ut pre ceteris habeant eterna, tum pro sua uita, tum pro gregis custodia.

uERS. 45.---Quod si dixerit seruus. Nota inter uitia serui ascriptum, quod tardum putat domini reditum. In uirtutibus boni non annumerantur, quod hunc cito sperauerit, sed tantum quod fideliter ministrauit. Nihil ergo est melius, quam ut patienter sustineamus ignorare quod sciri non potest, sed tamen laboremus ut idonei inueniamur.

Et edere. Id est, cunctis sceleribus et illecebris  seculi, que mentem errare faciunt, occupari, uel ad litteram, si sit deditus gule et ebrietati.

uERS. 46.---Partemque. Mali cum infidelibus punientur, sed differenter. Illi enim qui scienter peccant, grauius punientur. Minus grauiter, qui peccant ex ignorantia. Et inter iniustos tanto quisque tolerabiliorem habebit damnationem, quanto minorem habuit iniquitatem.

uERS. 48.---Paucis. Mitissima omnium pena est eorum qui preter originale nullum insuper addiderunt delictum.

 Multi existimantes se minus uapulaturos, si nesciant, etc., usque ad sed contemptores iudicantur.

 Omni autem. Merito malus cognoscens plus, et non cognoscens minus uapulabit quia illi plus, isti minus, commissum est: et ab omni cui plus committitur, plus exigitur.

uERS. 49.---Ignem, etc. Quasi dicat: Tu querebas, an omnes moneam accinctis lumbis, ardentibus lucernis aduentum Domini prestolari? Sed ego qui tantum ob hoc ueni in mundum ut a cupiditatibus mundi ad celestia homines accenderem, nil aliud uolo, nisi ut incendii huius iubar usque ad finem seculi cunctas mundi partes illustret, et ut in cordibus fidelium ita ignescat, ne aliquo impetu fluctuum uel flatuum exstinguatur.

Baptismo autem habeo, etc. Et ut ignis iste in fidelium cordibus queat accendi, ita ut omnia temporalia  perfecte et seipsos possint despicere, prius habeo baptismo baptizari, hoc est unctione proprii sanguinis perfundi: non enim daretur spiritus, nisi iehsu primum glorificaretur. Et quomodo. Tanta est dignatio Domini, ut infundende nobis deuotionis et consummande perfectionis in nobis, et maturande pro nobis studium passionis sibi inesse testetur, qui cum in se nil haberet unde doleret, nostris tamen angebatur erumnis, et tempore mortis mestitiam pretendebat, quam non ex metu mortis sue, sed mora redemptionis nostre assumpserat. Usque dum perficiatur. Qui usque ad perfectionem angitur de perfectione est securus, nec de ipsa angitur, sed potius mors corporis absolutio est anxietatis, non coaceruatio doloris.

 uERS. 51.---Putatis. Quomodo post baptisma passionis, et post aduentum ignis terra sit arsura, dicit: Quia ad fidem Christi totus orbis contra se est diuisus, unaqueque domus habuit fideles et infideles, his contra fidem, illis pro fide pugnantibus.

uERS. 52.---In domo una. Unusquisque homo, domus una est, uel Dei, uel diaboli. Itaque homo spiritualis domus spiritualis est. Diuisi. Prima causa est religionis ad Deum, secunda pietatis ad proximum. Oportet enim ut diuinis humana posthabeas. Non est ergo pignoribus renuntiandum, sed Deus omnibus preferendus. Etenim nature pignora sunt Dei beneficia, nec debet plus amari beneficium quod accipitur, quam Deus a quo beneficium acceptum seruatur. Tres in duos. Id est, filius et filia et nurus, in patrem et  matrem, et duo in tres, id est, pater et mater, ubi etiam socrus intelligitur, in filium et filiam et nurum.

uERS. 54.---Dicebat autem. Cum apostolos etiam de suo primo aduentu informasset, insinuans quid in eo factum sit, et de futuro, qualiter eum exspectare debeant, admonuisset, uertit sermonem ad turbas, in quibus Pharisei erant, ut Mattheus indicat: Quia nec primum aduentum factum credentes, nec secundum recte exspectantes, signum de celo querebant tentantes. Hos ergo arguit, quia si uellent attendere, possent ex uerbis prophetarum certum utriusque aduentus habere indicium. Cum uideritis. Mystice. Nubes ab occasu oriens, carnem  Christi a morte resurgentem significat, ex quo tempore imber Euangelice predicationis omnibus terris est infusus. Auster flans ante estum, leuiores tribulationes ante iudicium significat.

Nimbus uenit. Ad litteram manifestus est sensus: Qui ex elementorum immutatione aurarum statum possunt prenoscere, possent etiam tempus utriusque aduentus scire, tum ex dictis prophetarum, tum ex magnificentia operum.

uERS. 56.---Hypocrite, etc. Et ne aliqui rudes in turba de imperitia sua sibi blandientes se excusarent, dicentes se legem et prophetas ignorare, supponit eos per naturalem rationem posse discernere, uel eum qui opera facit que nullus alius fecerat, supra hominem et Deum esse: uel post tot seculi iniustitias,  iustum Creatoris iudicium esse uenturum.

uERS. 58.---Cum autem uadis. Cum in hac uita preparas te ad placatam faciem iudicis uidendam, quamuis sermo Dei sit contrarius tue carni, tamen eo utere sicut custodia data tibi in hoc itinere, ne contemptus te accuset. Cum aduersario. Aduersarius noster in uia est sermo Dei, contrarius nostris carnalibus desideriis in presenti uita, a quo liberatur qui preceptis eius humiliter subditur: alioquin ex sermonis contemptu reus, in examine iudicis tenebitur peccator, quem iudex exactori, id est diabolo, tradet; quia permittet ut diabolus animam eius ad penam trahat, et ipse exactor qui penam exigit pro reatu quem suggessit, eam retrudet in gehennam.

 Da operam, etc. Hec etiam ad calcandas mundi illecebras et ad iudicis aduentum prestolandum pertinent. Quasi dicat: Quandoquidem constat districtum iudicem esse uenturum, ergo hic ita uiuite, ne in illo iudicio damnemini.

uERS. 59.---Reddas. Reddit semper penas pro peccatis patiendo, sed nunquam ueniam consequendo.



CAPUT XIII.

uERS. 1.---Aderant autem. Dum magister ueritatis presentes instrueret qualiter se preparare deberent ad aduentum iudicis, et qualiter qui se non preparant sunt damnandi, nuntiatur ei de Galileis, quod quasi iuste ideo petierunt, quod non bene se preparauerunt: et respondet Dominus, et illos uere  fuisse peccatores et iuste periisse, et similiter alios peccatores perituros, si se peccatores non attendunt. Nuntiantes. Quasi dicant: Apparet istos fuisse peccatores et damnandos in eternum, qui tam scelerata morte ab impio preside inter sua sacrificia occisi sunt. De Galileis. Galilei impias scelerata morte scelerum suorum penas soluunt, quibus tamen non ipsa mors obfuit, ut in secundam mortem mitterentur, sed improba uita. Puniti sunt autem ad correctionem uiuentium, ut flagellato pestilente stultus sapientior fiat, uel ad exemplar corrigi nolentium, ideoque pessime periturorum.

uERS. 3.---Omnes, etc. Hoc impletum est post passionem Domini quando Romani impenitentes  Iudeos incipiendo a Galilea adeo deuastauerunt, ut non solum atria templi, sed etiam interiora domus, quo Galileorum accessus non erat, humano sanguine fedarentur.

uERS. 4.---Sicut illi decem. Isti Hierosolymite sicut et Galilei non soli peccatores fuerunt, sed in terrorem reliquorum puniti sunt; qui ruina turris pressi significant Iudeos qui penitere noluerunt, cum suis menibus esse perituros. Nec frustra decem et octo, qui numerus apud Grecos ex iota et ita exprimitur, hoc est ex eisdem litteris quibus nomen iehsu incipit. Significat autem Iudeos hinc maxime perituros, qui nomen Saluatoris recipere noluerint. Illa turris significat illum qui est turris fortitudinis, que merito in Siloa, quia Siloa, quod interpretatur  missus, significat eum qui missus a Patre uenit in mundum, qui omnes super quos ceciderit conteret.

uERS. 6.---Arborem fici. In origine humani generis Adam et Eua cum peccassent de foliis ficulnee succinctoria sibi fecerunt. Per folia ergo ficulnee intelliguntur peccata. Erant autem sub arbore fici, tanquam sub umbra mortis, de quibus dictum est: Qui sedebant sub umbra mortis lumen ortum est eis .

uERS. 7.---Querens fructum. uinea Domini sabaoh, domus Isrel est, in qua domo Synagoga condita est sicut ficus in uinea. Sed qui in uinea peccantem a uiatoribus permisit diripi, hanc etiam ficum iussit excidi. In qua querit fructum, non qui adesse nesciret, sed ostendit in figura, quia in Synagoga  iam fructum habere deberet. Nec ante tempus querit qui per triennium uenit. Qui per Moysen Synagogam instituit, ipse in carne apparens in Synagoga crebris docet, fructum fidei querit, sed in Phariseis non reperit.

Dixit autem ad cultorem uinee. Cultor uinee, doctores sunt et apostoli quorum precibus et monitis assidua Dei cura suggeritur, quibus Dominus sepe de infructuosa gente Iudeorum conqueritur, quod per tres annos sue uisitationis, id est, in legalibus edictis, propheticis contestationibus, Euangelii gratia, negligens exstiterit.

Ut quid etiam terram, etc. Potest per terram sterili ficu occupatam Iudaica plebs signari, que noxia prepositorum umbra premitur, ne lumen ueritatis  uideat et exemplis eorum impeditur, ne sole dilectionis calescat; unde : ue uobis, Scribe et Pharisei, etc. Terram occupat, qui locum quem tenet bonis operibus non exercet, qui exemplo prauitatis impedimentum prestat ceteris.

uERS. 8.---Usquedum fodiam, etc. Donec radicem infructuose mentis humilem, et presentium pressurarum, et eterne damnationis incutiendo metum. Fossa quippe in imo est, et increpatio, dum mentem sibi demonstrat, humiliat. Nouit cultor terram excolere, qui nouit uitia reprehendere. Intellexit duritiam et superbiam Iudeorum causam esse sterilitatis. Pollicetur itaque dura corda apostolicis ligonibus esse fodienda, et superbientia ad humilitatem  reuocanda. Mittam stercora. Id est, malorum que fecit abominationem ad animum reducam, et compunctionis gratiam cum fructibus boni operis quasi de pinguedine stercoris exsuscitem. Peccata enim carnis stercora dicuntur, que immittuntur ad radicem arboris, quando prauitatis conscientie tangitur cogitationis memoria, et dum inde penitet quasi per tactum stercoris redit ad fecunditatem operis.

uERS. 9.---Et si quidem. Cum penitentie ordo exigeret, ut apponeret, reseruabitur uel aliquid tale, nichil tamen subiunxit, sed suspendit sententiam.

Sin autem. Scilicet, non fecerit fructum, continue iudicium uenture damnationis annexuit, quia procliuiores  ad negandum quam ad credendum uidebat.

uERS. 10.---Erat autem docens. Hanc similitudinem de ficulnea dicitur Dominus docuisse in Synagoga, ut intimetur ad ipsam Synagogam pertinuisse parabolam. Quod enim fructum querit in ficulnea nec inuenit, significat quod uerbum commodat Synagoge, nec illa recipit, quam tamen non ex toto exstirpandam, sed reliquias per fidem saluandas intelligens, mox ibidem primitiue Ecclesie sanatio sub specie incurue mulieris subsequitur. Idem enim significat ficulnea reseruata quod mulier erecta. Sabbatis. Sabbatis docet et curuam erigit, quia per uerbum predicationis a temporalibus ad eterna erectos ad quietem resurrectionis perducit.

 uERS. 11.---Ecce mulier, etc. Hec mulier non nisi post decem et octo annos erigi potuit, quia humana natura hanc corruptionem deponere et ad induendam incorruptionem eterne beatitudinis erigi non poterit, nisi prius impleuerit legem que in decem preceptis continetur, et gratiam in qua Christi resurrectio facta est et nostra exspectatur.

Annis, etc. Senarius in quo mundi creatura perfecta est, operum perfectionem signat, qui per tres multiplicatos decem et octo reddit, et signat eos qui in tribus temporibus Dominice uisitationis, scilicet ante legem et sub lege et sub gratia, perfectionem operum habent. Hoc ergo tempore Iudea a sue mentis rectitudine curuata fuit, que magis terrena quam celestia nouerat, operatur.

 uERS. 14.---Quia Sabbato. Deus ab operibus mundi Sabbato requieuit. Unde et Moyses Sabbato a seruili et noxia actione feriandum precepit, prefigurans tempus quo nostra secularia opera, non uero religiosa, id est laudandi Deum cessabunt. In signum huius rei etiam Sabbato Dominus curat. Hoc autem non intelligens archisynagogus fallitur et fallit, quia lex in Sabbato non hominem curare, sed seruilia opera facere, id est peccatis grauari prohibuit.

uERS. 15.---Hypocrite. Merito hypocritas, id est simulatores uocat, qui cum magistri plebium uideri appetant, sanationem hominis non reuerentur postponere cure pecoris. Non soluit bouem. Mystice. Bos qui cognouit possessorem suum et asinus qui nouit  presepe domini sui, Iudaicum et Gentilem populum significant, qui uterque peccati uinculis absolutus, sitim estumque huius mundi per haustum Dominici fontis deposuit. In his ergo duobus animalibus uocationem duorum populorum, aduersantibus Iudeis, prenuntiat Dominus.

uERS. 16.---Hanc autem, etc. Filia Abrahe, queque fidelis anima filia Abrahe, Ecclesia de utroque populo ad fidem collecta, que tempore legis et Dominice resurrectionis impleto, per septiformem gratiam Spiritus sancti uincula longe captiuitatis erupit: et sic idem est bouem uel asinum a presepio solutos ad potum agi, quod est filiam Abrahe a uinculo noxie inclinationis erigi

uERS. 17.---Erubescebant omnes. Qui de dictis  Saluatoris erubescunt, ficulnee sterili se similes ostendunt. Qui ergo gaudent de miraculis, pertinent ad filiam Abrahe, id est Ecclesiam, Deum de sua erectione glorificantem. Aduersarii. Scribe et Pharisei, qui nec aperte ueritati contradicere possunt, nec propter inuidiam credere uolunt. Omnis populus gaudebat. Simplices, humiles uerba ueritatis et miracula amantes, et isti sunt figura gentium, que excecatis Iudeis congregande sunt ad fidem per humilitatem. Unde et Saluator fidem eorum commendat sub comparatione grani sinapis.

uERS. 18.---Dicebat ergo. Quandoquidem aderant gaudentes et glorificantes, dicebat ad commendationem et instructionem illorum qui per humilitatem et fidei feruorem exaltandi sunt in Ecclesia.

 uERS. 19.---Simile est, etc. Granum sinapis, res uilis et simplex, sed, si teritur, uim suam fundit. Regnum ergo celorum, id est fides per quam uenitur ad regnum, comparatur grano sinapis: quia primo humilis et quasi abiecta et amari saporis propter infirmitatem Christi et scandalum crucis; sed trita aduersis, gratiam sue uirtutis effundit et odore suo circumstantes adimplet, dum gloriam resurrectionis et ascensionis etiam post mortem predicauit toto orbe terrarum. uel corpus Christi granum sinapis, quod accipiens Ioseph in horto sepeliuit, quod postea in resurrectione et ascensione creuit. Expandit ramos, predicatores per totum mundum mittens, in quorum dictis et consolationibus fideles a fatigatione mundi respirant.

 uERS. 21.---Quod acceptum, etc. Mulier Ecclesia, cuius farina sumus, quotquot timoris et spei exercitio quasi mola superiore et inferiore conterimur, ut unus panis multi simus in Christo. Abscondit ergo Ecclesia fermentum dilectionis in farine sata tria, quia precipit ut diligamus Deum toto corde, tota anima, tota uirtute.

uERS. 22.---Et ibat, etc. Ubique indifferenter predicabat, non personas discernens, sed salutem credentibus querens.

uERS. 24.---Contendite intrare, etc. Quasi diceret: uere pauci, et illi cum magnis laboribus, quia nisi mentis intentio ferueat, unda mundi non uincitur, per quam anima ad ima semper reuocatur.

 uERS. 25.---Cum autem, etc. Paterfamilias Christus, cum ubique ex Diuinitate sit, illis iam intus esse dicitur, quos in celo presens sua uisione letificat, sed quasi foris est his quos in hac peregrinatione certantes occultus adiuuat. Intrabit ergo cum totam Ecclesiam ad sui contemplationem perducet. Claudet ostium, cum reprobis locum penitentie tollet, qui foris stantes pulsabunt, id est a iustis segregati, misericordiam quam contempserunt frustra implorabunt. Incipietis foris stare. Modo tempore misericordie contendite, quia tempore iudicii reprobis tollitur locus penitentie, qui nunc aperitur cunctis pie querentibus.

Nescio uos. Non nouit lux tenebras, id est non aspicit, quia, si aspiceret, tenebre non essent.

 uERS. 26.---Manducauimus, etc. Non festiuitatum epulatio iuuat, que fidei pietas non commendat. Non scientia Scripturarum notum Deo facit, quem operum iniquitas indignum ostendit. uel de Iudeis simpliciter intelligendum est, qui respuentes mysteria fidei, gratos se Deo arbitrantur, quod in templo uictimis oblatis coram Domino epulantur, et lectionem prophetarum auscultant. uel mystice: Manducat coram Domino et bibit, qui uerbi pabulum auide suscipit.

In plateis, etc. Scriptura in obscurioribus cibus est, quia quasi exponendo frangitur, et manducando glutitur. Potus enim in apertioribus, ubi ita absorbetur sicut inuenitur. Et occulta ergo et aperta se  intellexisse testantur, qui, reprobante iudice, quod manducauerunt conqueruntur.

uERS. 28.---Ibi erit fletus, etc. Fletus de ardore, stridor dentium de frigore solet excitari, quia ibi transibunt ab aquis niuium ad calorem nimium. uel stridor prodit indignantis affectum, quod sero penitet, quod deliquit pertinaciter. uel stridebunt dentibus, qui hic de edacitate gaudebunt. Flebunt oculi qui hic per concupiscentias uagabuntur. Et nota per fletum qui est oculorum, et stridorem dentium, ueram impiorum resurrectionem.

uERS. 29.---Et uenient. Multi prius feruentes postea torpent. Multi prius frigidi, subito ardescunt. Multi in seculo despecti, in futuro sunt glorificandi. Alii apud homines gloriosi, in futuro sunt damnandi.  uel gentiles, qui diu sine fide uixerant, ad fidem sunt uocandi, Iudei exsecrandi.

uERS. 32.---Dicite uulpi, etc. uulpis animal dolosum, in fouea ad insidias latens, odore fetens, nunquam rectis itineribus incedens. Hec omnia hereticis  congruunt, qui Christum, id est humilitatem Christiane fidei, in credentibus conantur exstinguere. Ecce eiicio demonia, etc. Quasi diceret: Nec Herodes, nec heretici quorum ipse figura est, poterunt perturbare quod intendo facere. Intendo autem eiicere demonia de cordibus hominum, ut relictis uanitatibus in me credant; et perficere sanitates, ut secundum mea precepta uiuant; postea consummor in meo corpore,  quod est Ecclesia, quam in die resurrectionis glorificatam ad consortium angelorum perducam.

uERS. 33.---uerumtamen oportet. Non poterit perturbare Herodes quin ita agam et ita consummar, sed nec mortem corporis mei poterit operari, quam in Ierusalem oportet fieri, ubi non ipse sed Pilatus dominatur. Hodie et cras, etc. Prima dies, est per Dei gratiam abrenuntiare uanitatibus. Secunda, concordare ueritati moribus et uita. Tertia, est ultima glorificatio.

uERS. 34.---Ierusalem, etc. Ubi prophete mei, ibi ego caput prophetarum debeo immolari, pro quo peccato iuste ipsa destruetur, cui destructioni eorum sicut pius pater condoleo. Quoties uolui congregare. Ac si dicat: Ego uolui et tu noluisti: et quotquot  congregaui mea uoluntate semper efficaci, te nolente feci, quia ingrata semper fuisti. Filios tuos. In hoc quod dicit: Quoties uolui congregare filios tuos, etc., omnes retro prophetas a se missos testatur. Quemadmodum auis, etc. Pulchre qui Herodem de sua nece tractantem uulpem uocauerat, se aui comparat, quia fraudulenta uulpes semper auibus insidias tendit.

uERS. 35.---Domus uestra. Templum uel ciuitas, quia, occiso Domino, Romani quasi uacuum nidum diripientes, tulerunt locum et gentem. Non uidebitis me, etc. Nisi penitentiam egeritis et confessi fueritis me Filium omnipotentis Patris, in secundo aduentu faciem meam non uidebitis. Cum dicetis, etc. Hoc quidem turbe dixerunt Domino ueniente in Ierusalem.  Sed quia Lucas non dicit Dominum ad Galileos postea reuersum, ut ab illis hoc ei decantaretur, cogit mystice hoc de aduentu claritatis intelligi.



CAPUT XIu.

Et factum est, etc. , aqua, inde hydropis, morbus aquosus subcutaneus, de uitio uesice natus cum inflatione turgente et anhelitu fetido. Et est proprium hydropici, quanto plus bibit, tanto plus sitit, et ideo comparatur ei quem fluxus carnalium uoluptatum exuberans aggrauat, comparaturque diuiti auaro.

uERS. 3.---Si licet, etc. Sabbatis precipue docet et operatur iehsu, non solum propter spirituale sabbatum, sed et propter populi celebriorem conuentum,  querens salutem omnium.

uERS. 4.---At illi tacuerunt. Merito tacent, qui contra se dicturum quidquid dixerat uident. Si enim licet, cur obseruant? Si non licet, cur pecora curant? Ipse uero. Ideo ante Phariseos hydropicum sanat, et mox contra auaritiam disputat, ut ipsos auaritie arguat per quam sabbatum uiolant, et legem male interpretantur. In sabbato enim non a bonis, sed a malis operibus feriandum est, unde dicitur: Omne opus seruile non facietis in eo , id est peccatum. Sic in eterna requie a malis tantum feriabitur, non a bonis.

uERS. 5.---Cuius uestrum. Competenti exemplo soluit questionem, ut ostendat eos sabbatum uiolare  in opere cupiditatis, qui eum uiolare arguunt in opere caritatis. Bos in puteum. Congrue animali quod decidit in puteum hydropicum comparat, quia noxio humore peribat. Et bene bouem et asinum nominat, ut uel sapientes uel hebetes, uel utrumque populum signat, scilicet Iudeum pressum iugo legis, et gentilem nulla ratione domitum, sed stolidum et brutum, quos omnes a puteo concupiscentie demersos extrahit: Omnes enim peccauerunt, et egent gratia Dei .

uERS. 7.---Dicebat autem. Postquam conuicerat illos de auaritia et uiolatione sabbati, incipit docere de Euangelica gratia illos qui aderant idonei, inuitans illos ad humilitatem contra tumorem quem habebant in lege Pharisei, uel intendens in doctrina  sua quomodo debeant accubitus in Ecclesia eligere.

uERS. 8.---Cum inuitatus fueris: Cum per gratiam fidei uocatus a predicatore, membris Ecclesie te iunxeris, non te de meritis gloriando, quasi ceteris sublimior extollas. Ne forte honoratior. Honoratiori post inuitato locum dat, qui de sue conuersationis confidentia securior factus, cito illorum qui se in Christo secuti sunt agilitate preitur. Et cum rubore nouissimum locum tenet, etc., cum de aliis meliora cognoscens, quidquid de sua operatione altum senserat, humiliat, dicens cum Propheta: Exaltatus autem humiliatus sum et confusus .

uERS. 9.---Et tunc incipias, etc. Et tunc, erubescens quod de te aliquando maiora presumpsisti, incipies ad penitentiam humiliari, et te minoris  cognoscere meriti, ne nunc incipias querere quod tibi seruatur in fine, quia hereditas ad quam festinatur in principio, in nouissima benedictione deficiet.

uERS. 10.---Tunc erit tibi gloria, etc. Quotidie Dominus, dum conuiuas suos uisitat et diiudicat, tanta spiritus sui humilibus dona prestat, ut eos cetus fidelium cum admiratione glorificet; stupensque in auctoris sui laudem prosiliat, dicens: Mihi autem nimis honorificati sunt amici tui, Deus .

uERS. 12.---Dicebat autem. Secundum ordinem littere. Postquam monuit inuitatos qualiter debeant accumbere, monet et inuitatorem quos debeat inuitare, ne temporalis expensio bonorum quam facit  cedat in uacuum, uel forsitan augmentet peccatum: sed ita expendat temporalia, ut per hec pateat uia ad eterna. Et ei qui se inuitauerat. Principi Phariseorum loquitur, qui forsitan superbire poterat, quia tot ad conuiuium quasi ex misericordia uocauerat; uel sicut ex uerbis Domini potest concipi, ideo potius inuitauerat, ut ab illis iterum inuitaretur, et sic nulla specialis retributio sequeretur. Noli uocare amicos. Fratres, amicos, et diuites alterutrum conuiuia celebrare, non quasi scelus interdicit, sed ostendit non ualere ad premia uite. Sunt autem et quedam talium diuitum conuiuia, que non solum in presenti retributiones, sed etiam damnationem percipiunt futuro; unde Apostolus: Non in comessationibus  et ebrietatibus , id est in luxuriosis conuiuiis, que aut collatione omnium celebrantur, aut uicibus contubernalibus solent exhiberi, ubi neminem pudeat aliquid inhonestum facere uel dicere. Ne forte. Quasi dicat: Si intendis inuitare, ut inuiteris, ibi potes falli; sed si distribueris pauperibus, de mercede non falleris.

uERS. 13.---uoca pauperes. Qui pauperes uocat in futuro premium percipiet. Qui amicos et fratres et diuites uocat, recepit mercedem suam. Sed si hoc propter Deum facit, in exemplum filiorum Iob, sicut cetera fraterne dilectionis officia, ipse qui iussit remunerat. Qui luxuriosos propter lasciuiam uocat, pena non carebit.

uERS. 14.---In resurrectione. Cum omnes resurrecturi  sint, tamen singulariter et quasi propria dicitur resurrectio iustorum, qui in ea sunt immutandi.

uERS. 15.---Hec cum audisset, etc. Illectus dulcedine audite resurrectionis in laudem eius prorumpit, et in ea uere beatos fore asserit, etsi non bene intelligat quibus meritis ad illam beatitudinem possit attingi. Beatus, etc. Si quis manducauerit ex hoc pane, uiuet in eternum . Si quis incarnationis sacramento perfecte incorporatus, diuine maiestatis uisione frui meruerit, hic eterna beatitudine gaudebit. Sed quia multi fide tenus quasi orando percipiunt, dulcedinem uero eius ueraciter attingere fastidiunt, torpor eorum redarguitur.

uERS. 16.---Homo quidam, etc. uerbum incarnatum  satietatem interne dulcedinis multis preparauit, sed pauci ueniunt, quia multi qui per fidem ei subiiciuntur male uiuendo ei continuo contradicunt. Cenam magnam. Hoc conuiuium, non prandium sed cena dicitur, quia post prandium de quo Mattheus agit, cena restat, post cenam nullum conuiuium restat: de prandio multi, et de cena nullus eiicitur.

uERS. 17.---Et misit seruum. Hora cene finis seculi; unde Apostolus: Nos scimus in quos fines seculorum deuenerunt . In hoc fine mittitur seruus, id est ordo predicatorum ad inuitatos per legem et prophetas, ut repulso fastidio ad gustandam cenam se prepararent, quia omnia iam sunt parata. Christo enim immolato, introitus regni  patet.

uERS. 18.---Et ceperunt, etc. Ideo excusant, quia nemini intercluditur regnum, nisi quem sue uocis professio excluserit. Excusat autem se omnis qui plus terrena quam celestia diligit, etiamsi ad celestia se tendere dicat. uillam emi. uilla, id est terrena substantia. Exit ergo uidere uillam, qui sola exteriora cogitat propter substantiam, et hoc est quod ab amatoribus mundi prius queritur, scilicet substantia corporis.

 In empta uilla, dominatio notatur et superbia. Habere enim uillam, etc., usque ad amor rerum terrenarum uiscus est spiritualium pennarum.

 Rogo te. Dum dicit: Rogo te, habe me excusatum, humilitas sonat in uoce dum uenire contemnit, superbia in actione.

uERS. 19.---Iuga boum. Quinque iuga boum, quinque corporis sensus, qui recte iuga dicuntur, qui in utroque sexu geminantur; qui quoniam non interna, sed sola exteriora cognoscunt et tangunt, recte per eos curiositas designatur, que dum exterius inuestigat uitam proximi, sua intima nescit. Et curiosi animus quanto est peritus alieni, tanto ignarus sui. Nec discrepant uerba excusantis a significatione sui uitii, dum dicit: Eo probare illa. Quia probatio ad curiositatem solet pertinere.

uERS. 20.---Uxorem duxi. Quia multi non propter fecunditatem, sed propter desideria carnis uxores  ducunt, ideo per rem istam carnis uoluptas designatur, propter quam ad cenam Dei fastidiosus uenire recusat.

uERS. 22.---Factum est, etc. Multos tales ex Iudeis ad cenam tuam collegimus, sed isti locum conuiuii tui non implent, superest locus ubi gentium numerositas suscipiatur.

uERS. 23.---Exi in uias et sepes, etc. Nota quod in hac tertia inuitatione non dicitur: Inuita, sed Compelle intrare. Qui enim huius mundi aduersitatibus fracti ad Dei amorem redeunt, atque a presentis uite desideriis corriguntur, illi non nisi compulsi intrant. Quidam autem uocantur et contemnunt, qui domum intellectus accipiunt, sed opere non implent. Quidam uocantur et ueniunt, qui acceptam  intelligentiam opere adimplent.

uERS. 25.---Ibant autem turbe, etc. Turbe que sequuntur Iesum iter facientem in Ierusalem, signant eos qui ad cenam inuitati uel compulsi ueniunt, et tota intentione Iesum imitantur, precedentem ad eterne pacis uisionem. Hos ergo instruit qui sincero amore patriam illam debeant appetere, et pro ea carnalis pietatis affectibus renuntiare.

uERS. 26.---Si quis uenit. Simul et odisse et diligere possumus: ut et cognitione coniunctos, et diuino precepto diligamus, et quos aduersarios in uia Dei patimur, odiendo et fugiendo nesciamus. Adhuc. Tunc bene animam odimus, cum eius carnalibus desideriis non acquiescimus, sed reluctamur et frangimus.

 uERS. 27.---Et qui non baiulat. Crux duobus modis baiulatur: cum uel per abstinentiam caro afficitur, uel per compassionem proximi affligitur animus. Et uenit post me. Aliquis enim carnem lacerat pro inani gloria, uel proximo carnaliter compatitur ut culpe faueat, hic crucem ferre uidetur, sed Deum non sequitur.

uERS. 28.---Quis enim ex uobis. Postquam Dominus sequentibus se in Ierusalem dedit sublimia precepta de contemptu mundi, et de abiectione corporis, supponit preceptum de perseuerantia, ad quam necessaria est cum humilitate patientia. Et hoc per simile edificantis. Turrim edificare. Quia sublimia precepta dedit, edificande sublimitatis  comparationem subiungit. Computat sumptus. Ille computat sumptus, qui discernit esse erogandam temporalem pecuniam, et cor auertendum a cupiditatibus mundi, et animam preparandam contra aduersa mundi.

uERS. 29.---Omnes qui uident. Sicut ait Apostolus: Facti sumus spectaculum mundo, angelis et hominibus . Et in omni quod agimus, considerare occultos aduersarios debemus, qui nostris operibus insidiantur, et nisi contra eos uigilemus, patimur irrisores quos habemus ad malum suasores.

uERS. 31.---Aut quis, etc. Post similitudinem de turre edificanda, supponit similitudinem maioris rei, de rege pugnaturo. In quo ostenditur per impletionem precedentium mandatorum nullum ad gloriam  posse pertingere, nisi seueri iudicis sententia temperetur per misericordiam. In conspectu enim Dei omnis homo imperfectus. Si possit. Quasi cum decem millibus occurrit Deo, qui offert opera decem mandatorum que exterius gessit. Sed Deus quasi cum duplicato numero contrauenit, cum uix illum preparatum in solo opere, discutit simul de opere et cogitatione. Et ideo, dum adhuc longe est per dilationem iudicii, nos fragilitatis nostre insufficientiam attendentes, ad impetrandam seueri iudicis pacem debemus premittere legationem lacrymarum, bonorum operum, piorum affectum.

uERS. 33.---Sic ergo, etc. Infert a premissis similitudinibus. Quandoquidem non bene potest edificare qui non computat sumptus, nec secure potest occurrere  qui non premittit legationem, ergo nec meus potest esse discipulus qui non renuntiat omnibus.

uERS. 34.---Bonum. uere qui uult meus esse discipulus oportet ut renuntiet omnibus, quia ita erit bonum sal, id est dignus constitui in numero apostolorum, ad condienda corda auditorum spiritualia sapientia.

uERS. 35.---Neque in sterquilinium. Sal sterilem facit terram. Unde ira uictorum destructas urbes sale seminabat, ne in eis germen oriretur. Ita apostoli, destructo peccati regno, germen uitiorum compescunt. Sal cibos condit, carnes siccat. Predicatio a uermibus et putredine uitiorum illesam seruat suo Creatori humanam naturam.



CAPUT Xu.


uERS. 4.---Qui ex uobis, etc. Didiceras in superioribus abnegare negligentiam, uitare arrogantiam, deuotionem sumere, secularibus occupationibus non teneri, caduca non preferre perpetuis. Sed quia fragilitas humana firmum nequit in tanto seculi lubrico tenere uestigium, etiam aduersus errorem remedium ibi medicus demonstrat, scilicet, iudex spem uenie non negat. Centum oues. Quia centenarius numerus perfectus est. Deus centum oues, id est perfectum numerum habuit, cum angelorum et hominum substantiam creauit; sed una periit, quando homo pascua uite peccando dereliquit: ergo quia  rationalis creature numerus pereunte homine erat diminutus, querit in terra hominem ut summa integretur.

Nonne dimittit. Quasi dicat: Murmuratis, quia peccatores recipio, sed ego non ueni nisi ut aberrantes colligam, sicut unusquisque uestrum aberrantem ouem reducere laborat.

uERS. 5.---Imponit in humerum. Ouem in humeris posuit, qui, humanam naturam suscipiens, peccata nostra ipse portauit: unde humeri Christi crucis brachia sunt, illic peccata nostra deposuit, in illa nobilis patibuli ceruice requieuit.

uERS. 6.---Et ueniens. Reparato homine ad celum redit pastor, ibi angelorum choros inuenit. Qui amici, quia in stabilitate sua uoluntatem eius continue  custodiunt; qui et uicini, quia claritate uisionis eius fruuntur. Et nota, quod non dicit: Congratulamini oui inuente, sed mihi, quia gaudium eius est uita nostra.

uERS. 7.---Dico uobis. In nonaginta nouem, iustorum numerus intelligitur; in una oue, peccatorum. Gaudium. Angeli, quia rationales, gaudent de reconciliato sibi homine, quod incendit nos ad probitatem: agamus quod illis gratum sit, quorum et affectare patrocinium, et offensam timere debemus. Quam super. Si in nonaginta nouem iustis qui non errauerunt nec indigent penitentia, angeli intelliguntur, maius uidetur impios iustificare quam iustos creare et conseruare, quia etsi utrumque equalis potentie, hic maioris misericordie et maioris gaudii.

 uERS. 8.---Aut que mulier. Mulier, id est Dei sapientia, decem drachmas habuit, cum homines et angelos ad imaginem suam creauit. Sed unam perdidit, cum homo a similitudine Creatoris recessit. Sed Dei sapientia lucernam ad querendum accendit, cum in carne apparuit, quia lucerna est lux in testa, id est uerbum in carne. Quod ubi inter homines claruit, domum euertit, quia conscientias hominum de reatu suo perturbauit, et sic drachma reperitur, dum in homine similitudo Conditoris reparatur. Habens drachmas decem. Angelorum et hominum naturam, quam ad eternitatem Dominus consistere uoluit, ad suam similitudinem creauit. Decem ergo drachmas mulier habuit, cum nouem ordinibus angelorum additus est homo, ut compleretur decimus  electorum numerus. Qui nec post culpam a Creatore periit, quia eum sapientia Dei per carnem miraculis coruscans, ex lumine teste reparauit. Conuocat. Amice et uicine superne potestates, que tanto Deo iuxta sunt, quanto eum uicinius contemplantur. Quas uocat, dum per exhibitionem gratie hominibus impense ad amorem sui uehementius accendit.

uERS. 11.---Homo quidam. Duabus premissis parabolis, quantum ipse cum angelis gaudeat de penitentium salute insinuat. In hac tertia non solum gaudium ostendit, sed etiam murmur inuidentium reprehendit.

uERS. 12.---Et dixit, etc. Sicut Deus non habet alium a quo formetur, a quo negatur, sic iste uult  sua potestate uti, ut nullo formante, nullo regente uiuat. Pater, da. Dimidium patrimonium petentibus datur, nec est culpa patris qui dat adolescentiori. Nulla in regno Dei infirma etas, nec fides grauatur annis, nisi ipse certe se iudicauerit inidoneum qui poscit. Si iste non recessisset a patre, impedimentum nescisset etatis, sed peregre profectus merito patrimonium uastat. Et diuisit. Fidelibus sue gratie protectionem, quam desiderabant, impertiendo: infidelibus uero naturalibus solum ingenii quo contenti erant, beneficium concedendo.

uERS. 13.---Non post multos. Non multo post institutionem humani generis, placuit anime liberum arbitrium ferre secum, quasi quamdam potentiam nature sue, et deserere eum a quo condita est,  confidens uiribus suis. Et has uires tanto citius consumat quanto datorem deserit. Hec est prodiga uita, que amat fundere et spatiari in pompis exterioribus, relinquens eum qui sibi est interior

uERS. 14.---Et ipse cepit. Quia nichil satis est prodige uoluptati, quia uoluptas semper habet famem sui; merito ergo eget, qui thesauros sapientie, diuitiarumque celestium altitudinem reliquit.

uERS. 15.---Uni ciuium. Unus ciuium ille est qui concupiscentiis terrenis merito prauitatis sue prepositus princeps mundi uocatur. Qui in uillam mittit, quia cupiditati mundialis substantie subiugat. Porcos pascit, cum ea quibus immundi spiritus gaudent, operatur. Ut pasceret porcos. Porcus immundum animal, quod sordibus delectatur; sic diabolus,  qui in idolis cruore pecudum pascitur, et morte ipsius hominis. Misit ergo in uillam, id est suum fecit famulum, ut pasceret porcos, immolans ei animam suam.

uERS. 16.---Et cupiebat. Cibus demonum est ebrietas, fornicatio et huiusmodi, que blanda sunt et ad sui usum prouocant. Neque alia cura est luxuriosis nisi ut uentrem suum impleant, quorum deus uenter est . Sed eis non potest saturari, quia uoluptas semper habet famem sui. Nemo illi dabat. Quia diabolus cum aliquem suum facit, ultra ad uitiorum abundantiam non procurat, sciens esse iam mortuum.

uERS. 17.---Quanti mercenarii. Qui future mercedis intuitu digna operari satagunt, quotidianis  superne gratie reficiuntur alimentis. Sed fame perit, qui extra domum patris, id est sine fide uiuens, uitam beatam in inani philosophia inquirit.

uERS. 18.---Pater, peccaui. Etsi Deus omnia nouit, uocem tamen exspectat confessionis. Sine periculo prodas quod scis iam esse cognitum: habes causam ut pro te interueniat Christus, nec pro te gratis mortuus sit; habet et causam ignoscendi Pater, quia quod uult Filius uult et Pater.

uERS. 19.---Fac me, etc. Ad Filii affectum, qui omnia que Patris sunt sua esse non ambigit, aspirare non presumit, sed mercenarii statum iam pro mercede seruiturus desiderat, sed nec hunc etiam nisi paterna dignatione se promereri posse testatur.

  Distat inter seruum, mercenarium et filium. Seruus, etc., usque ad quod post osculum patris generosissime dedignatur.

uERS. 20.---Cum autem adhuc longe esset, etc. Antequam intelligeret Deum, sed tamen cum iam pie eum quereret, tamen nondum dignus operibus rediret, per uerbum incarnatum anticipat filii reditum. Ante ad terras uenit quam ille ad domum confessionis, ipsum uerbum non deserens, sed in uerbo usque ad peregrinationem nostram condescendens. Brachium, id est filium in amplexum reuertentis humiliauit. Pater super filii collum cecidit, dum leue iugum sue dilectionis sibi imposuit, et osculatus est eum, ut ostenderetur quod alibi dicitur: Osculetur me osculo oris sui . Rediens,  osculum caritatis a patre accipit, dum per gratiam certificatur de indulgentia.

uERS. 22.---Cito proferte, etc. Stola prima, uestis innocentie, in qua primus homo conditus, sed post culpam se nudum nouit, et pellicium, id est mortale sumpsit indumentum. Annulum. Id est signaculum fidei, quo signantur promissa in cordibus credentium. In manu. Id est operatione: ut per opera fides clarescat, et per fidem opera firmentur. Et calceamenta. Id est exempla priorum munite in officio predicandi, ut et opus ornetur bene uiuendo, et cursus ad eterna preparando.

uERS. 23.---Adducite uitulum. Predicate Christum et mortem eius insinuate, ut et corde credat,  occisum imitando, et ore percipiat passionis sacramentum ad emendationem.

uERS. 24.---Et ceperunt epulari. Non solum filius pro quo uitulus occisus est, reficitur, sed et pater et serui eius, quia refectio Dei et sanctorum est salus peccatorum. Et nota, quod post datam stolam, annulum, calceamentum, uitulus immolatur, quia nisi quis spem prime immortalitatis induerit, nisi annulo fidei opera premunierit, nisi ipsam fidem confitendo predicauerit, celestibus non potest interesse sacramentis.

uERS. 25.---Erat autem filius, etc. Filius, id est populus Isrel, qui nec ad colenda idola elongauerat. Neque in domo erat, quia interiora legis non penetrabat: litterali sensu, contentus, terrena operans,  terrena exspectans. Hic est qui agrum emit, et quinque iuga boum, legis onere pressus, terrenis sensibus fruitur, et uxorem duxit in affectu carnis. Et cum ueniret. Appropinquat filius domum cum aliquis in populo illo spiritualiter legem intelligens, labores seruilis operis improbat, et Ecclesie libertatem considerat. Audit symphoniam et chorum, id est spiritu plenos uocibus consonis Euangelium predicare. uocat unum de seruis, cum sumit ad legendum aliquem de prophetis. Et eum interrogat, dum in eo scrutatur que sint hec festa Ecclesie in quibus se esse non uidet.

uERS. 26.---Interrogauit. Et nunc querit Isrel cur Deus letetur in assumptione gentium, et propter  inuidiam nescit patris uoluntatem, et foris stat, quamuis per precones rogetur.

uERS. 28.---Indignatus. Indignabantur Iudei et conquerebantur, quia iehsu cum gentibus epularetur. Et adhuc de gentium salute indignantur nec uolunt introire. Sed cum plenitudo gentium introierit, egredietur pater ad rogandum Isrel, quando manifesta erit uocatio Iudeorum.

uERS. 29.---Ecce tot annis.  Iustitiam legis secutus, iustitie Dei non est subiectus. Que enim maior est iustitia Dei quam ignoscere penitentibus?

Mandatum tuum, etc. Quasi non sit preterire, saluti alterius inuidere, uel de iustitia se iactare.

uERS. 30.---Occidisti illi uitulum. Confitentur uenisse  Christum, sed inuidia non uult saluari. Sic de Iudeo et gentili. Generaliter autem de iusto et peccatore potest accipi. Deuorauit substantiam, etc. Meretrices sunt superstitiones gentilium, cum quibus substantiam dissipat, qui, relicto connubio uerbi Dei, cum demone feda cupiditate fornicatur. Filii, tu semper, etc. Non quasi mentientem redarguit, sed secum perseuerantiam eius approbans, et ad perfruitionem potioris exsultationis inuitans. Omnia mea, etc. In eterna beatitudine, et omnium singula, et singulorum omnia.



CAPUT XuI.

uERS. 1.---Ad discipulos. Quia Pharisei superbi et auari sicut petentibus ueniam, ita egentibus pecuniam  negabant; ideo Saluator nunc ad illos, nunc illis audientibus, ad discipulos de pietate uerba facit. Homo quidam. uillicus proprie, uille custos, sed ponitur hic pro economo, id est dispensatore, qui uniuersam substantiam domus dispensat. In hoc quippe dispensatore non omnia ad imitandum debemus sumere, scilicet ut fraudulenter erga Deum agamus. Sed econtrario iste similitudines dantur, ut intelligamus si laudari potuit a Domino qui fraudem faciebat, quanto magis placet Deo qui secundum eius preceptum opera illa facit.

uERS. 6.---Centum cados. Cadus Grece, amphora dicitur Latine, continens tres urnas. Chorus modiis triginta impletur. Simpliciter sic potest accipi; quisquis  indigentiam pauperis, uel ex dimidia, uel ex quinta parte alleuiat misericordie sue mercede donandus est.

uERS. 8.---Et laudauit Dominus. Si dispensator iniqui mammone Domini uoce laudatur quod de re iniqua sibi iustitiam preparauit, et passus dispendium, tamen laudat prudentiam eius, non quod aduersum Dominum fraudulenter egerit, sed quod pro se prudenter fecerit: quanto magis Christus qui nullum damnum sustinere potest, et pronus est ad clementiam, laudabit discipulos, si in sibi creditos misericordes fuerint. Filii huius seculi. Cuius quisque opera agit, eius et filius dicitur; unde: Filii huius seculi, id est tenebrarum; et filii lucis, eterne uite.

 uERS. 9.---Facite uobis. Mammona lingua Syrorum diuitie iniquitatis, quia de iniquitate collecte sunt. Si ergo iniquitas bene dispensata uertitur in iustitiam, quanto magis epule diuini sermonis, in quo nulla est iniquitas, bonum dispensatorem leuant in celum.

uERS. 10.---Qui fidelis. In pecunia cum paupere participanda. Et in maiori. Adherens Creatori, et cum eo spiritus unus effectus. Sed qui temporalia que possidet non bene dispensat, eternorum sibi gloriam de qua tumet euacuat.

uERS. 11.---Si ergo, etc. Qui non dat fratribus ad utendum quod a Deo pro omnibus est creatum, iniquus erit in spirituali pecunia diuidenda, ut non pro necessitate, sed pro personis doctrinam Domini  diuidat.

uERS. 12.---Et si in alieno. Si carnales diuitias que labuntur non bene dispensatis, ueras et eternas diuitias quis dabit uobis?

uERS. 13.---Nemo seruus. Corripiens auaritiam dicit amatores pecunie Deum amore non posse; qui ergo Deum amat pecuniam contemnit: non ualet enim simul transitoria et eterna diligere.

Aut uni adherebit.  Non quidem diliget. Nemo enim diligit, etc., usque ad et de bonitate eius et impunitate sibi blanditur.

Non potestis, etc. Non ait habere diuitias, sed seruire. Seruit qui custodit ut seruus; sed qui seruitutis excussit iugum, distribuit ut Dominus. Qui seruit mammone, illi utique seruit qui merito sue peruersitatis  rebus istis prepositus princeps mundi a Domino dicitur.

uERS. 14.---Audiebant autem. Monebat Dominus scribas et Phariseos non superbe sapere, non de sua iustitia presumere, sed peccatores penitentes suscipere: et sua que forte inciderent peccata, eleemosynis redimere. Sed illi preceptorem misericordie, humilitatis, et parcimonie, derident, quasi minus utilia et nunquam facienda noxius imperaret, uel certe utilia, sed a se iam perfecta superfluus ingereret.

uERS. 15.---Et ait, etc. Dum peccatores quasi infirmos et desperatores contemnitis, et uos perfectos in omnibus cuncteque fragilitatis expertes, eleemosynarum remedio non egere creditis. Sed hec tumoris  altitudo quam iuste damnanda sit, uidet ille qui illuminat abscondita tenebrarum, et manifestat consilia cordium.

uERS. 16.---Lex et prophete. Disputantem contra philargyriam deridebant, quasi contrarium legi et prophetis: cum in lege multi diuites Deo placuerunt, et cum lex suis obseruatoribus bona terre promittat, quibus occurrit docens distantiam esse inter legem et Euangelium: quia in lege carnalibus propter terram precipiuntur minora, et in Euangelio spiritualibus propter celum precipiuntur maiora.

Et omnis. Magna uis est cum de terra genitu celum querit possidere per uirtutem, quod non potuit tenere per naturam, cum linguas etiam deridentium  contemnit, sicut Dominus irritus est a Phariseis. Omnis qui uim facit, uehementi studio properat, non torpenti lentescit affectu. Est ergo fidei religiosa uiolentia, segnities criminosa. Faciamus ergo uim nature, ut non ad terrena demergat, sed ad superna se erigat.

uERS. 17.---Facilius est. Quamuis dicam, Lex et prophete usque ad Ioannem, tamen non predico legis destructionem: quia facilius est maxima mundi elementa quam minima legis precepta transire, quia etiam illa que leuia uel superstitiosa uidentur, non uacant a sacramentis spiritualibus quando omnia et in Euangelio recapitulatur.

uERS. 18.---Omnis etc.  Non omne coniugium est a Deo. Non enim gentilibus Christiane  copulantur, cum lex prohibeat. Ubi est impar coniugium, lex Dei non est.

uERS. 19.---Homo quidam. Contra derisores auaros quod proposuit exemplo astruit, scilicet quod diues apud inferos torquetur, qui Lazarum non fecit sibi amicum, a quo posset recipi in eterna tabernacula, et magis uidetur narratio quam parabola.

Qui induebatur purpura, etc.  Purpura color regii habitus est, conchis marinis, etc., usque ad quia uiscera pietatis ignorauit, quia precepta pretio redimere noluit.

uERS. 20.---Et erat quidam. Si qua reprehensibilia in pauperibus uidemus, despicere non debemus, quia fortasse quos morum infirmitas uulnerat, medicina paupertatis curat. Ulceribus plenus. Huius  ulcera diues fastidiosus exhorret, ne inter pretiosas epulas, unguentatosque conuiuas, fetorem ulcerum lambentibus canibus sustineat.

uERS. 21.---Cupiens. In una re duo iudicia Dei explentur: ex uisione pauperis diuiti non miserenti cumulus damnationis infertur; et rursum ex uisione diuitis, tentatus quotidie pauper probatur, quem ad maiorem ipsius probationem paupertas simul et egritudo, et uisa diuitis copia, et nulla sibi adhibita consolatio, afficiunt. Canes. Potest in lingua canum lingua significari adulantium qui uulnera lingunt, dum mala que in nobis reprehendimus improbo fauore laudant.

uERS. 22.---In sinum Abrahe. Sinus Abrahe est requies beatorum pauperum, quorum est regnum  celorum, in quo post hanc uitam recipiuntur. Sepultura inferni penarum profunditas est, que superbos et immisericordes post hanc uitam uorat. Et sepultus est. In lege non tenacia, sed rapina damnatur; in Euangelio diues quod sua non dedit torquetur.

uERS. 23.---Eleuans autem. A longe uident infideles, dum in imo positi ante diem iudicii fideles super se in requie attendunt, quorum gaudia post contemplari non possunt. Longe est quod conspiciunt, quia illuc per meritum non attingunt.

uidit Abraham.  Credendum est, quod ante retributionem extremi iudicii iniusti in requie, etc., usque ad et de illorum pena torquentur quos inutiliter amauerunt.

 uERS. 24.---Ut intingat. Qui micas cadentes de mensa Lazaro non dedit, de extremo eius digito aquam distillari in ore suo cupit, et qui minima in uita non dedit, in inferno minima querit.

uERS. 25.---Quia recepisti.  Nota quod diues iste aliquid boni habuit, ex quo bonum transitorium in hac uita recepit, et Lazarus aliquid mali habuit, sed ignis inopia purgauit.

uERS. 26.---Et in his omnibus. Sicut reprobi a penis ad gloriam sanctorum transire uolunt, ita iusti per misericordiam mente ire uolunt ad positos in tormentis, ut eos liberent; sed non possunt, quia iustorum anime etsi in nature sue bonitate misericordiam habent, iam tamen auctoris sui iustitie coniuncte, tanta rectitudine constringuntur, ut nulla  ad reprobos compassione moueantur.

uERS. 27.---Rogo ergo. Postquam ardenti de se spes tollitur, animus ad propinquos recurrit, quia reproborum mentem pena sua quandoque inutiliter erudit ad caritatem, ut iam tunc etiam suos spiritualiter diligant, qui hic dum peccata diligerent, nec se amabant. Seruatur ergo diuiti ad penam, et cognitio pauperis quem despexit, et memoria fratrum quos reliquit, ut de uisa despecti gloria, et de pena inutiliter amatorum amplius torqueatur. Ut mittas. Serius diues iste magister incipit esse, cum iam nec discendi tempus habeat, nec docendi.

uERS. 31.---Si Moysen. Qui uerba legis despiciunt, Redemptoris precepta qui ex mortuis surrexit, quanto subtiliora sunt, tanto hec difficilius implebunt,  et cuius dicta implere renuunt, ei procul dubio credere recusant.



CAPUT XuII.

uERS. 1.---Et ait ad discipulos. Sciendum cum Dominus de misericordia loqueretur, Pharisei auari in irrisione perseuerabant, in quo infirmis auditoribus scandalum, ne attenderent, faciebant. Hos ergo increpat loquens apostolis, scilicet quod illi suo uitio faciebant, ut euenirent scandala per se que non poterant non euenire in mundo erumnis et erroribus plenissimo.

uERS. 2.---Si lapis molaris, etc. Secundum ritum prouincie ubi erat ista criminum pena, ut alligato saxo in profundum demergerentur. Et uere utilius  innoxium pena grauissima uitam finire, quam ledendo fratrem mortem mereri perpetuam. De pusillis. Non etate, sed fide et animo, qui occasiones querunt quomodo scandalizentur, ideo consulere oportet uos his ne occasione uestri recedant a fide et a salute.

uERS. 3.---Attendite uobis. Quo ordine, scandala declinare et ue perpetuum euitare possimus, insinuat. Sed si nos attendimus ne quem ledamus, si penitentem zelo iustitie corripimus, si ex corde penitenti dimittimus, nec iubemur passim peccanti, sed penitentiam agenti dimittere. Primum ergo est peccantem increpare, ut postea penitenti possimus dimittere. Ita enim peccat qui peccantem uidens  tacet, sicut qui penitenti non indulget. Et si penitentiam. Aliter fratri penitenti, aliter inimico persequenti ueniam dare precipimur. Fratri concessa remissione socia caritate communicamus, persecutori malum nobis uolenti, uel si potest facienti, bona uolumus et facimus quod possumus.

uERS. 4.---Septies. Solet uniuersitas septenario designari. Precipitur ergo ut omnia peccata dimittantur, uel semper penitenti dimittatur.

uERS. 5.---Adauge. Cum supra dixisset : Qui fidelis est in minimo, etc. Apostoli qui in alieno et in minimo, id est in terrenorum contemptu fuerant fideles, in suo et maiori fidem postulant augeri, ut qui ex fide iam habent exordia uirtutis, in eadem proficiant, donec ad perfectionem ueniant.

 uERS. 6.---Arbori moro. Per morum colore sanguineo cuius fructus et uirgulta rubent, Euangelium crucis exprimitur, que per fidem apostolorum de gente Iudeorum  est eradicata et in mare gentium transplantata, cui etiam conuenit subiecta parabola de ministris uerbi. Folia mori serpenti subiecta necem inferunt, et uerbum crucis ut cuncta salutaria confert, cuncta noxia tollit. Fructus mori in flore albet, formatus irrutilat, maturitate nigrescit: sic diabolus, flore angelice nature et potestate rutilantis preuaricando terror inhorruit odore, qui per fidem excluditur.

uERS. 7.---Quis autem, etc. Seruus arans aut pascens doctor est Ecclesie, de quo dicitur: Nemo  mittens manum ad aratrum et aspiciens retro, aptus est regno  Dei. Et Dominus Petro dicit: Pasce oues meas . Qui seruus de agro regreditur, cum intermisso opere predicandi, quasi ad curiam conscientie rediens sua dicta uel facta pertractat, cui Dominus non statim iubet ab hac uita transire, et eterna quiete refoueri, sed domi parare quod cenet, id est post laborem aperte locutionis, humilitatem proprie conuersationis exhibere, in tali enim conscientia Deus cenat.

uERS. 8.---Et ministra mihi. Ministrat conditori qui eius naturam considerans, et eius iudicia pertimescens, de suis se uirtutibus humiliat. Minister enim a minori statu dicitur.

uERS. 10.---Sic et uos. Postquam ad perfectionem  fidei exhortatus est, per quam fiunt mirabilia opera, etiam contra rerum naturam monet, ne quis de suis operibus glorietur, sed quanto fides est foris uirtutibus excellentior, tanto conscientia intus sit humilior, quia Domino iure debemus obsequium. Serui inutiles. Si homo ab homine seruo non uniforme, sed multiplex ministerium exigit, nec gratiam habet, quanto magis uos qui sine me nichil potestis, non unius usum operis uel laboris exercere debetis, sed semper nouis studiis augere priora, nec uos iactetis, quia bene seruitis.

Quod debuimus facere. Qui uenit ministrare non ministrari, nos debitores sibi fecit, ne nostris operibus confidentes, sed eius examen pauentes, omnibus  impletis que precepta sunt, nos imperfectos esse recognoscamus, quandiu peregrinamur a Deo.

uERS. 11.---Et factum est. Post parabolam qua inuitat ad humanitatem et perseuerantiam in diuersis officiis Dei, reprehenduntur ingrati de impensis beneficiis.

uERS. 12.---Occurrerunt, etc. Leprosi sunt heretici, qui quasi uarios colores habentes in eodem corpore, uarias sectas, nunc falsitatis, nunc ueritatis, permiscent in eadem predicatione. Hi autem quia uitantur et ab Ecclesia remouentur longe, necesse habent ut magno clamore interpellent.

Qui steterunt, etc. Qui contra Decalogum peccauerunt, nec amando Deum , nec proximum, a quo diuiduntur, sub denario ad Deum  clamant et sanantur, dum in Ecclesie societate doctrinam integram ueramque assequuntur, et omnia secundum Catholice fidei regulam disserunt, et uarietate mendaciorum quasi lepra carent. Sed unus gratias agit, id est qui in unitate Ecclesie per humilitatem remanent; qui uero per superbiam elati mundatori sunt ingrati, nouem sunt, quia per unitatem a perfectione denarii deficiunt.

uERS. 13.---Et leuauerunt uocem. Quia in uerbis Saluatoris se errasse cognoscunt, saluandi preceptorem uocant, et per cognitionem preceptoris redeunt ad formam salutis.

uERS. 14.---Ite, etc. Quisquis heretica prauitate, uel gentili superstitione, uel Iudaica perfidia, uel fraterno schismate per Dei gratiam mundatus caruerit,  necesse est ut ad Ecclesiam ueniat, coloremque fidei uerum aliis similem ostendat.

uERS. 15.---Unus autem. Unus autem regressus significat unius Ecclesie deuotam in Christo humilitatem, qui cadens ad pedes eius gratias agens, quia repressis presumptionis cogitationibus, quam sit infirmus uidet, nichil uirtutis sibi tribuit; bona que agit de misericordia intelligit.

uERS. 16.---Et cecidit in faciem. Cadit in faciem, qui de perpetratis malis erubescit. Ibi enim cadit homo, ubi confunditur. Qui in faciem cadit, uidet quo cadat; qui retro cadit, non uidet. Boni ergo in faciem cadunt, quia humiliant se in his uisibilibus, ut ad inuisibilia erigantur; mali retro cadunt, quia cadunt in inuisibilibus, ubi non uident quid eos sequatur.

 uERS. 19.---Surge. Qui infirmitatem suam agnoscens humiliter ante Deum iacuit, diuina consolatione surgere ad fortiora opera, et ire crescendo usque ad perfectiora iubetur. Fides tua. Fides que ad agendas gratias inclinauit, econtra perfidia illos damnat qui de acceptis beneficiis sunt ingrati. Te saluum fecit. In superiori parabola decernitur fidem per humilitatem debere augeri. In ista rebus ipsis manifeste ostenditur, non fidei tantum agnitam rationem, sed fidei exsecutam operationem esse, que saluum faciat credentem.

uERS. 20.---Interrogatus. Ideo interrogant, quia, sicut Lucas inferius aperuit, existimabant quod,  ueniente Domino Hierosolymam, confestim regnum eius manifestaretur.

Non uenit regnum Dei, etc. Quia, quando ueniet, neque ab angelis, neque ab hominibus potest obseruari, sicut Dominice incarnationis tempus, et prophetarum uaticiniis prefixum, et angelorum est preconiis manifestatum, adeo ut conceptus est, natus, baptizatus, predicans, moriens, resurgens, ad celos ascendens, comitantibus indesinenter, uel angelorum, uel hominum, uel certe miraculorum sit declaratus indiciis.

uERS. 21.---Ecce enim regnum. Non poterit obseruari, quia regnum meum non est corporale, ut putatis, sed spirituale, quod fide iam incepit.

Regnum Dei. uel sic potest accipi responsio Domini:  Regnum Dei intra uos est, qui quandoque uenturus Iudex omnium, nunc etiam regnat in cordibus fidelium. Sed cum heretici turbant Ecclesiam prauis dogmatibus, desiderant fideles ut Dominus, una die ad terras rediens, si fieri posset, ueritatem fidei intimaret. Sed non uidebunt, quia quod semel Euangelico fulgore est exhibitum, non est opus corporali uisione Domini firmari.

uERS. 22.---uenient dies. Noluit dicere quando ueniret, sed uenturum dixit, ut incuteret omnibus terrorem imminentis iudicii, nec securitatem afferret dilationis.

Desideretis. Post meam ascensionem, quando uos in hoc exsilio mundi ingemiscentes desiderabitis me uidere in gloria mea, que uoluntas laudanda, non  tamen in hoc mundo implenda. Unum diem. Bene unum dicit, quia in illa gloria, de qua propheta ait: Melior est dies una in atriis tuis super millia , nulla est tenebrarum interruptio, nulla saltem memoria miserie uel doloris. Huius diei presentiam bonum est desiderare, non tamen magnitudine desiderii nobis fingere somnia, quasi instet dies Domini, quod ab aliquibus faciendum predicit.

uERS. 23.---Et dicent, etc. Fuere quidam qui computantes curricula etatum, consummationis seculi, certum annum, diem et horam se dicerent inuenisse.

uERS. 24.---Nam sicut, etc. Nolite illis credere, quia secundus aduentus repentinus erit, et ita manifestus, quod nullus poterit ignorare de sub celo,  quia discrimen iudicii sub celo, hoc est, in eris medio geritur.

uERS. 25.---Primum autem, etc. Loquens de gloria aduentus, inserit etiam de passione, ut cum morientem uiderent quem regnaturum audierant, dolorem passionis, spe promisse claritatis mitigarent.

uERS. 26.---Et sicut factum est. Subitum aduentus sui diem pluribus astruit exemplis, et quem fulguri  comparauerat, diebus Ne, uel Loth equiparat, quando repentinus mortalibus superuenit interitus.

uERS. 27.---Edebant, etc. Non connubia uel alimenta damnantur, cum in his successionis, in illis nature posita sint subsidia, sed immoderatus licitorum  usus arguitur. Quia enim his se totos dando, Dei iudicia contemnebant, igne uel aqua perierunt. Usque in diem. Allegorice: Ne arcam edificat, cum Dominus fideres in Ecclesia congregat. Quam et consummatam ingreditur cum hanc in die iudicii presentia sua illustrat. Sed dum arca edificatur, iniqui luxuriantur, et dum intratur, eterna damnatione plectuntur.

uERS. 28.---Similiter, etc. Pretermisso maximo Sodomitarum scelere, sola ea commemorat que uel leuia, uel nulla esse putarentur, ut intelligas quali pena feriantur illicita, si licita et ea sine quibus uita non ducitur, immoderatius acta, igne et sulphure punientur.

Loth. Allegorice: Loth, qui interpretatur declinans, est populus electorum, qui dum in Sodomis,  id est inter reprobos ut aduena moratur, quantum ualet scelera eorum declinat. Exeunte Loth, Sodoma perit, quia in consummatione seculi exibunt angeli, et separabunt malos de medio iustorum, et mittent eos in caminum ignis .

uERS. 30.---Filius hominis. Qui interim apparens omnia uidet, tunc apparens omnia iudicabit, quando cunctos iudiciorum suorum oblitos huic seculo conspexerit mancipatos, ut merito debeant cum ipso quem inhabitant orbe deleri.

uERS. 31.---In illa die. Hucusque de hoc quod regnum, id est Christus, non cum obseruatione, sed insperatus adueniat: nunc a qualibus ipse aduentus exspectari debeat. In tecto est, qui carnalia excedens uelut in aura libera spiritualiter uiuit. uasa eius  in domo, sunt concupiscentie carnales, quas prius amauerat, sed superna petens in mundo reliquerat, quas imminente iudicio necesse est ne repetat.

Et qui in agro. Quod dixerat: Eum qui in agro est retro non debere redire, ne de his tantum dictum uideretur, qui aperte de agro redituri sunt, id est Dominum palam negaturi; ostendit multos qui cum faciem in anteriora uidentur tenere, animo tamen retro respiciunt.

uERS. 32.---Memores estote. Uxor Loth significat illos qui in tribulatione retro respiciunt, et se a spe diuine promissionis auertunt, et ideo statua salis facta est, quia admonendo homines ne similia faciant, corda eorum condit ne sint fatui.

uERS. 33.---Quicunque. Qui uitam carnalem  in mundo saluare uoluerit, in futuro perdet eam; uel qui eternam salutem anime querit, non dubitet eam dare ad mortem huius temporis.

uERS. 34.---In illa nocte. Id est in illa tam tenebrosa tribulatione ut in errorem inducantur, si fieri potest, etiam electi . Duo in lecto. Illi scilicet qui otium eligunt, neque secularibus, neque ecclesiasticis negotiis occupati.

uERS. 35.---Altera relinquetur. Qui uel humana laude, uel qualibet corruptione statum uite qua imbutus est, deserit. De quo Ieremias: uiderunt eam hostes, et deriserunt sabbata eius . Due erunt, etc. Due differentie, sequentium orbem rerum mobilium. Que femineo genere designantur,  quia maiorum consilio reguntur, ut femine a uiris, que tamen in unum molunt inquantum de suis negotiis Ecclesie usibus deseruiunt. Sed quidam tantum propter eterna, qui habent tanquam non habentes, quidam propter temporalia, qui in incerto diuitiarum sperant .

uERS. 37.---Qui dixit illis. Duo querentibus unum respondet, sanctos scilicet secum assumendos, aliud subiiciendo innuit, malos scilicet a se repulsos cum diabolo damnandos. Ubicunque, etc. Ubicunque fuerit Dominus corporaliter, illo congregabuntur electi, qui eius passionem humiliter imitando tanquam de carne eius saturantur, quorum per resurrectionem renouabitur ut aquile iuuentus.



CAPUT XuIII.

 uERS. 2.---Iudex quidam. Hec parabola ad orandum et credendum, et non de nobis, sed de Deo presumendum hortatur.

uERS. 3.---uidua autem. Hec uidua potest habere similitudinem Ecclesie, que desolata uidetur donec ueniat Dominus, qui tamen in secreto etiam nunc curam eius gerit. uindica me. Cum iusti pro persecutoribus orare moneantur, tamen de malis salua iustitia hanc uindictam expetunt: ut pereant omnes mali, uel conuersi ad iustitiam, uel amissa per supplicium potestate quam nunc contra bonos quandiu hoc ipsum bonis expedit uel temporaliter aliquid possunt. Quem finem cum iusti uenire desiderant, quamuis pro inimicis orent, tamen non absurde uindictam desiderare dicuntur.

 uERS. 8.---uerumtamen. Dico me facturum uindictam iustorum, sed illi erunt ualde pauci, quia cum in die iudicii in forma Filii hominis apparuero, tanta erit raritas iustorum, ut non tam ob clamorem fidelium iniuste damnatorum, quam ob eorum torporem iuste damnandorum totius iam mundi sit acceleranda ruina. Putas. In uerbo increpatur dubitationis infidelitas, non opinatur Diuinitas. Scit enim omnia per quem sunt omnia, sed dubitando increpat infidelium corda.

uERS. 10.---Duo homines. Quia parabola qua ad orandum inuitauit, ita conclusit, ut diceret, ueniente Iudice, difficile fidem in terra reperiendam. Ne quis sibi de superuacua fidei cognitione, uel etiam confessione blandiretur, in hac parabola, diligentius  ostendit a Deo non fidei uerba, sed opera examinanda, inter que maxime regnat humilitas, quam quia non habent superbi de sua iustitia presumentes, et infirmos despicientes, quasi uacui fide, cum orant non exaudiuntur.

uERS. 11.---Deus, gratias, etc. Quatuor sunt species tumoris: cum uel quis bonum quod habet, a se habere estimat: aut si datum a Deo credit, pro meritis datum putat; aut cum iactat se habere quod non habet; aut cum despectis ceteris appetit singulariter uideri habere que habet. Hac Phariseus peste laborabat, qui ideo non iustificatus descendit, quia merita bonorum operum sibi singulariter tribuens, publicano se pretulit.

 uERS. 12.---Ieiuno bis. Ecce Phariseus ad exhibendam abstinentiam, ad impetrandam misericordiam, ad referendas Deo gratias oculum habet, ad humilitatis custodiam non habet. Et quid prodest si tota ciuitas custodiatur, et unum foramen per quos hostes intrent relinquatur?

uERS. 13.---Et publicanus. Sicut humilis, non audet appropinquare, ut ad eum Deus appropinquet: non aspicit ut aspiciatur; premit conscientiam, sed spem subleuat; percutit pectus, penas de se exigit ut Deus parcat; confitetur ut Deus ignoscat; ignoscit Deus quod ille agnoscit. Deus, propitius. Publicanus humiliter orans ad illos pertinet de quibus dicitur: Deus non faciet uindictam electorum ad se clamantium. Phariseus merita iactans, ad illos de quibus subditur:  Filius hominis ueniens, putas inueniet fidem in terra?

uERS. 14.---Quia omnis, etc. Posita Pharisei et publicani controuersia, ponitur iudicis sententia, ut caueatur superbia.

uERS. 15.---Afferebant autem. Post dictam controuersiam, post datam sententiam humili magistro, offeruntur infantes, ut ostendatur quod innocens et simplex etas ad gratiam pertineat. Increpant apostoli, non quod nollent infantes manu et uoce Saluatoris benedici, sed quia nondum perfecti in fide, putabant eum in similitudinem hominum lassari importunitate offerentium.

Increpabant. Hoc fortasse ideo, quia prius populum Iudeorum ex quo secundum carnem erant, saluari uolebant, sed et pro Chananea muliere supplicauerunt.  Sciebant ergo mysterium, quod utriusque populi uocatio deberetur, sed fortasse adhuc nesciebant ordinem.

uERS. 16.---Sinite pueros. Nemo prohibeat languidos uenire ad medicum. Isti in ramo nichil adhuc commiserunt, sed in radice perierunt. Qui pro se agere non possunt, causam suam maioribus commiserunt. Tangat medicus, et benedicat pusillis cum maioribus . Talium est enim. Non ait istorum, sed qui habent ex studio innocentiam et simplicitatem quam isti habent per naturam, quia non etas regnat, sed mores. Non enim est uirtus non posse peccare, sed nolle. Sicut puer non perseuerat in ira, lesus non meminit, non concupiscit mulierem, non cogitat uel loquitur malum, sic uos nisi talem innocentiam et animi puritatem habueritis,  non intrabitis in regnum celorum.

uERS. 17.---Regnum Dei. Id est doctrinam Euangelii sicut puer iubemur accipere. Puer in discendo non contradicit doctoribus. Non rationes et uerba componit ad resistendum, sed fideliter suscipit, obtemperat et quiescit.

uERS. 18.---Et interrogauit eum.  Audierat hic princeps similes puerorum dignos esse, etc., usque ad his qui perfecti esse uolunt, adiungit: Omnia uende et da pauperibus .

Magister bone. Quia bonum magistrum dixit, et non Deum uel Dei Filium confessus est dicit quamuis sanctum hominem comparatione Dei bonum non esse. Christus autem non renuit testimonium bonitatis,  sed magistri absque Deo excludit bonitatem.

uERS. 19.---Dixit autem.  uersuta interrogatio, et ideo arguta responsio. Tentator enim, etc., usque ad cum his uerbis definiatur contra naturam esse diues misericors.

Mandata nosti. Hec est puerilis innocentie castitas, que nobis imitanda proponitur, si regnum Dei ingredi uolumus.

uERS. 23.---Diues erat. Nullus diues, id est confidens diuitiis suis, intrabit, ut iehsu secundum Mattheum exponit. Non ergo diuites manentes, sed qui esse desierunt intrabunt.

uERS. 25.---Facilius est enim. Mystice. Facilius est Christum pati pro dilectoribus seculi, quam dilectores seculi ad Christum conuerti. Camelus dicitur  Christus, quia sponte humiliatus, infirmitatis nostre onera sustulit. Acus punctio, per quam angustias passionis significat, qua passione uelut acu, nature nostre quasi scissa uestimenta resarcire dignatus est, id est reparare post lapsum. Aliter: facilius est gentilem populum gibbo peccatorum deformem per angustam uite uiam ingredi, quam Iudeum de meritis gloriantem, et ad subeundum leue onus Christi se humiliare nolentem.

uERS. 26.---Quis potest? Intelligunt in numero diuitum deputandos omnes qui amant diuitias, etsi non habent: aliter enim, cum sit turba maior pauperum, non dicerent: Quis potest saluus fieri?

uERS. 29.---Nemo. Qui carnalia pro Domino dimiserit, spiritualia accipiet. Marcus ait: Centies tantum  nunc, etc. , id est, in hac uita persecutionibus plena gaudium regni degustant, et omnium electorum sincera dilectione fruuntur.

uERS. 30.---Recipiat, etc. Qui pro Domino omnes diuitias dimiserit, et carnis affectus contempserit, multo plura recipiet in presenti, et a fratribus et sororibus propositi sui glutino spirituali colligatis, multo gratiosiorem in hac uita recipiet caritatem.

uERS. 31.---Assumpsit. Preuidens ex passione sua discipulos perturbandos, predicit et passionis penam, et resurrectionis gloriam, ut cum morientem cernerent, resurrecturum non dubitarent. Et consummabuntur. In hoc ostendit quidquid prophete predixerunt ad sue dispensationis mysterium intendisse. In quo percutit hereticos, qui dicunt  Christum legi et prophetis contrarium predicasse, et alium ueteris, alium Noui esse Deum Testatamenti. Confutat etiam paganorum dementiam, quia eius crucem derident cum proxime sue passionis, et tempus quasi futurorum prescius ostendit, et locum quasi mortem non timens adiit.

uERS. 34.---Et ipsi, etc. Discipuli sermonem Dominice passionis toties replicatum ideo intelligere non ualent, quia quem maxime uidere desiderant, eius mortem audire non possunt, et quem non solum hominem innocentem, sed etiam uerum Deum esse sciunt, mori posse non putant.

uERS. 35.---Cecus. Cecus significat humanum genus, quod a superna claritate exclusum damnationis  sue patitur tenebras, sed a Domino appropinquante Iericho curatur. Iericho luna interpretatur, per quam defectus mortalitatis intelligitur. Dum ergo uerbum Dei infirmitatem nostre carnis suscipit, homo ad cognoscenda redit. Cecus sedet iuxta uiam dum incipit credere in ipsum, qui dicit: Ego sum uia . Mendicat, dum rogat.

uERS. 39.---Et qui preibant, etc. Qui Iesum preeunt uenientem, significant cecum carnalium uitiorum, que dissipant cogitationem hominis et perturbant uocem orationis, ne iehsu ad illuminandum uenire possit cor hominis, sed iam sentiens se grauari phantasmate priorum uitiorum, et uocem orationis sue impediri, ne pro se exorari possit, ardentius clamat.

uERS. 40.---Stans autem, etc. Transiens, cecum audit, stans illuminat, quia per humanitatem suam nostre  cecitatis uocibus compatitur, sed per potentiam Diuinitatis lumen nobis gratie infundit. Adduci ad se. Qui pretereuntem aliquatenus sentiebat, dum in oratione patitur phantasmatum turbas, uehementius insistens orationi ducitur ad stantem, et recipit lumen, quia Deus in corde firmo figitur, et sic lux amissa reparatur.

uERS. 41.---Quid tibi, etc. Non ex ignorantia querit, sed ideo ut rogetur, ut mentem ad orationem excitet. Quod intelligens, cecus subiungit: Domine, ut uideam. Non petit cecus aurum uel aliquid temporale, sed tantum lumen. Imitemur ergo eum, quem mente et corpore audiuimus sanatum; petamus a Domino lucem eterne uisionis, et dicet nobis: Respice, fides tua saluum te fecit.

uERS. 43.---Et confestim uidit. uidet et sequitur,  qui bonum quod intelligit operatur, et Iesum presentem uel pretereuntem imitatur. Et hic talis non solum pro impetrato in Deum proficit, sed etiam alios ad laudem Dei accendit. Et omnis plebs. Laudat plebs Deum non solum pro impetrato munere lucis, sed et pro merito fidei impetrantis, quia non solum laudat quod potenter et misericorditer illuminat, sed quia clamorem fidei firmiter clamantis exaudit.



CAPUT XIX.

uERS. 1, 2.---Et ingressus, etc. Ecce camelus deposita sarcina gibbi per foramen acus transit, dum contempto censu fraudium, angustam portam que ducit ad uitam ascendit. Et quia deuotione fidei ad uidendum Saluatorem, quod natura minus habebat,  ascensu arboris supplet, iuste quod rogare non audebat, Dominice susceptionis benedictionem accipit quam desiderabat. Mystice, Zacheus, qui interpretatur iustificatus, significat credentes ex gentibus qui per occupationem temporalium depressi erant, et minimi, sed a Domino sanctificati.

Et ipse diues. Quis de se desperet, cum uenit iste ad Deum cui census ex fraude? Per hunc apparet, quia non omnis diues auarus.

uERS. 3.---Pre turba. Que turba, nisi imperite confusio multitudinis, que uerticem sapientie uidere nequit? Zacheus ergo non in turba, sed plebem transgressus Messiam quem desiderat aspicit.

uERS. 4.---Sycomorum. Sycomorus arbor est,  moro foliis similis, sed altitudine prestans, et interpretatur ficus fatua, id est crux. Que credentes ut ficus pascit, ab infidelibus irridetur ut fatua. Quam pusillus ascendit, dum quilibet humilis et proprie infirmitatis conscius, in uirtute crucis gloriatur, et per hanc laudabilem fatuitatem transeuntem prope Dominum cernit, quia si nondum ita solide ut est iam, tamen raptim, et quasi in transitu luci sapientie celestis intendit.

Quia inde erat transiturus.  Illa parte ubi sycomorus, uel ubi crediturus, etc., usque ad uelut in fecunda altitudine operis eminebat.

uERS. 5.---Et cum uenisset. Per premissos precones uerbi sui, in quibus erat iehsu et loquebatur, uenit ad populum nationum, qui passionis eius fide iam sublimis, etiam diuinitatem eius agnoscere ardet,  suspiciens uidet, quia per fidem a terrenis eleuatum elegit eligentem se, et amat amantem se. Descende. Quod descendere de sycomoro, et sic in domo parare mansionem iubetur, hoc est quod Apostolus ait: Etsi cognouimus secundum carnem Christum, sed iam non nouimus. Si enim mortuus est ex infirmitate, sed iam uiuit ex uirtute Dei . Manere. Manebat aliquando Dominus in domo principis Phariseorum, id est id est in Iudeorum Synagoga docebat.

uERS. 7.---Murmurabant. Manifestum est Iudeos semper gentium odisse, uel non intellexisse salutem. Unde et aduersus Petrum dicitur: Quare introisti ad gentes preputium habentes ?

uERS. 8.---Stans autem, etc. Aliis calumniantibus hominem peccatorem, ipse et Zacheus stans,  id est in ea quam ceperat fidei ueritate persistens, non solum se ex peccatore conuersum, sed etiam inter innocentes probat conuersatum, cum etiam ante conuersionem innocenter uixit, et qui ante conuersionem dimidium, post conuersionem potest dare et totum. Si quid, etc. Primum est secundum legem reddere, deinde quod remanet pauperibus erogare. Hunc fructum uite publicanus de sycomoro per sapientem stultitiam legit quod rapta reddit, propinqua relinquit, uisibilia contemnit, eius quem nondum uidet sequi uestigia concupiscit.

uERS. 9.---Filius sit. Non carne, sed fide, quia sicut Abraham iussu Dei patriam ob spem future hereditatis deseruit, sic et iste qui thesaurum in celis acquirit spe.

 uERS. 10.---uenit, etc. Etiam murmurantibus sua mysteria non dedignatur exponere, quod propter penitentiam peccatorum suspiciendam maxime ipse in terram uenerit, ubi et se appellat Filium hominis, ut insinuet nobis dispensationem sue pietatis.

uERS. 11.---Hec illis, etc. Suscepta et commendata penitentia publicani diuitis, per parabolam docet sibi magis penitentiam peccatorum, quam iustitiam placere superborum, latiusque in gentibus de ignorantia legis humilibus, quam in Iudeis de iustitia legis superbientibus se esse regnaturum.

Eo quod. Non solum qui iusti perseuerant, sed etiam qui de iniustitia conuertuntur ad filios promissionis pertinent.

 uERS. 12.---Nobilis abiit. Hic est nobilis cui cecus clamabat: Miserere mei, fili Dauid, et cui tube clamabant: Hosanna filio Dauid: benedictus qui uenit in nomine Domini rex Isrel, qui constitutus est a Patre rex, cui date sunt gentes in hereditatem. Longinquam. Excecatos Iudeos relinquens, transit ad illuminandas gentes, que longe  clamant ad Dominum, uel quia longe a peccatoribus salus : Deus, qui ubique presens, longe ab his qui idola colunt, sed et ipsi prope facti sunt in sanguine.

uERS. 13.---uocatis autem decem. uocat decem seruos, dum elegit discipulos littera Decalogi imbutos. Dat decem mnas, dum post resurrectionem surgit, et aperit sensum, ut spiritualiter intelligat  legis dicta Mna decem drachmas appendit. Et omnis Scripture sermo, quia uite celestis perfectionem suggerit, quasi centenarii numeri pondere fulget. Negotiamini. uerba legis mystica interpretatione discussa populis offerte, et ab eis confessionem fidei, morumque probitatem recipite.

uERS. 15.---Et factum est. Quotidie Christus accepto regno a Patre redit, quia peregrinantis in terra Ecclesie semper statum conspicit. Huic seruo pecuniam negotiaturo commodat, in altero modum consummati operis examinat. Hunc prudenter laborantem ampliori gratia donat, illum luxuriosa sectantem, etiam quod dederat priuat. In iudicio uero multi qui ad docendum idonei uidebantur, ob negligentiam  suam inter indoctos reputabuntur. Quidam simplicioris obseruationis deuotionem inter apostolicos summa premia percipient. Qui enim recipit prophetam in nomine prophete, mercedem prophete accipiet .

uERS. 16.---uenit autem. Primus seruus, ordo doctorum in circumcisione missus, qui unam mnam negotiaturus accepit, quia unum Deum, unam fidem, unum baptisma missus est predicare. Sed decem acquirit dum populum sub lege constitutum docendo sibimet associat.

uERS. 17.---In modico fuisti fidelis. Modicum est quidquid in presenti percipimus donorum ad comparationem futurorum. Ex parte enim cognoscimus, et ex parte prophetamus . Decem  ciuitates. Decem ciuitates sunt anime, per legis uerba ad gratiam Euangelii peruenientes, quibus tunc glorificandus preponitur, qui eis pecuniam uerbi digne Deo commendauerit; unde Apostolus: Que est spes nostra, aut gaudium, aut corona glorie? Nonne uos ante Dominum Iesum ?

uERS. 18.---Et alter, Bonus ordo, uocaturus gentes, et Iudeos missurus interfici, qui noluerunt super se Christum regnare, hanc premisit comparationem, ne diceretur: Nihil dederat populo Iudeorum unde melior possit fieri, ut quod exigeretur ab eo qui nichil recipit? Ex una mna quinque facit, qui moralia habet propter quinque sensus.

uERS. 20.---Et alter, etc. Qui ad preputium missus  est, cui Dominus mnam unam eamdemque fidem, que circumcisioni credita est, ad predicandum commisit. Que quinque mnas facit, quia gentes quinque sensibus corporis mancipatas, ad gratiam fidei euangelice conuertit. In sudario, etc. In sudario pecuniam reponit, qui ad predicandum idoneus, officium predicandi uel suscipere renuit, uel susceptum non bene gerit, sed percepta dona sub otio temporis abscondit secum, dicens: Sufficit mihi ut de me rationem reddam, cur aliis predicem, uel de aliis cogar reddere rationem? cum etiam apud Deum illi sunt inexcusabiles quibus lex data non est, neque audito Euangelio dormierunt, quia per creaturam poterant Creatorem cognoscere.

uERS. 21.---Metis quod. Metit enim Deus ubi non  seminauit, id est etiam eos impietatis reos tenet quibus legis uerbum uel Euangelii non ministrauit. Timens ergo periculum iudicii, requiescam ab administratione uerbi.

uERS. 22.---Sciebas, etc. Quod putauerat pro excusatione dixisse uertitur in culpam. Si me ita durum et crudelem noueras, quare ista cogitatio non incussit tibi timorem, ut scires me mea diligentius quesiturum?

uERS. 23.---Pecuniam. Id est euangelicam predicationem paratisque fidelium cordibus non intimasti. Meam ad mensam. Non tuam. Unde Apostolus: Si quis loquitur, quasi sermones Dei . Cum usuris. Qui uerbi pecuniam a doctore emit credendo, necesse est ut cum usuris soluat operando. uel,  de accepto uerbi fenore usuras soluit, qui ex eo quod audit, etiam alia studet intelligere.

uERS. 24.---Auferte, etc. Collatam gratiam amittit, qui predicando aliis communicare neglexit. Augetur uero illi qui in ea laborauit. Sicut regium chrisma quod superbiendo Saul amisit, Dauid obediendo promeruit. Spiritus enim Domini qui a Saul recessit, directus est a die illa et deinceps in Dauid.

uERS. 26.---Et abundabit. Mystice: cum omnis Isrel saluus erit, tunc plenitudo spiritualis gratie quam modo torpenter exercemus, doctoribus illius temporis abundanter conferetur.

uERS. 28.---Et his dictis. Finita parabola, uadit Hierosolymam, ut ostenderet de eiusdem maxime ciuitatis euentu parabolam fuisse premissam, que  non longe post, et ipsum occisura ob odium regni eius hostili clade sit peritura.

uERS. 29.---Ad Bethphage. Bethphage, uiculus sacerdotum in monte Oliueti, et interpretatur domus bucce. Bethania uilla uel ciuitas in latere eiusdem montis, et dicitur domus obedientie. Has Dominus Hierosolymam uenturus presentia sua sublimauit, quia multos ante passionem suam docendo pie confessionis donis et obedientie spiritualis impleuit. Que bene in monte Oliueti sunt posite, id est in ipso Domino qui nos unctione spiritualium chrismatum, et conscientie pietatisque luce refouet. Et quia non uult abscondi ciuitatem supra se positam, mittit discipulos in castellum, quod est contra eos, ut per  eos totius contra positi orbis munitiones penetret.

uERS. 30.---Intreuntes inuenietis. Intreuntes in mundum predicatores inueniunt populum nationum, perfidie uinculis irretitum, liberum et lasciuum. Cui nemo, etc., id est, nullus rationalis doctor frenum correctionis posuit, qui uel linguam a malo prohiberet, uel in arctam uiam uite ire cogeret. Nemo indumenta salutis quibus calefieret, utilia suadendo contulit. Nemo sedit, quia nullus stultitiam eius deprimendo correxit. Alligatum. Alligatus uinculis perfidie, in quo addictus uel astrictus Domino errore famulabatur, sed dominatum sibi uindicare non poterat, quem Dominum fecerat non natura, sed culpa. Et ideo cum Dominus dicitur, unus agnoscitur. Nam,  etsi multi dii et domini, generaliter tamen unus Deus et unus Dominus.

uERS. 33.---Soluentibus autem, etc. Non despicias hunc asellum, quia sicut in uestitu ouium sunt lupi rapaces, ita sub exuuiis corporis  mens Deo plena uegetatur. Dixerunt. Multos habebat dominos qui non uni superstitioni deditus, sed pro libitu immundorum spirituum raptabatur ad uarios errores. Quid soluitis. Qui soluendo pullo contradixerant, audito nomine quiescunt, quia magistri errorum qui doctoribus ad salutem gentium uenientibus obsistunt, suas tenebras defendunt, donec miraculis attestantibus ueri possessoris uirtus emineat. Sed postquam Dominice fidei potestas apparet, cedentibus aduersariorum  querelis, cetus qui Deum corde portet adducitur.

uERS. 35.---uestimenta. uestimenta apostolorum doctrina uirtutum, uel discretio Scripturarum, et gratia spiritualiter, quibus illi corda hominum prius nuda et frigida contegunt, ut mereantur habere sessorem Christum. Imposuerunt. Dum populus gentium portat Christum, discipuli in uia uestimenta sternunt, quia corporis sui exuentes amictum simplicibus sanguine suo uiam parant, ut inoffenso gressu mentis, Hierosolymam, quo Christus ducit, tendant, id est ad ueram pacis uisionem.

uERS. 37.---Ad descensum. Descendente Domino de monte Oliueti, id est, humiliante se ad infirmitatem nostre carnis illo qui erat in forma Dei, cum eo  descendunt turbe, id est, humiliatur qui eius misericordia indigent, ut ab eo exaltentur. Gaudentes. Frequenter ingressus est ciuitatem Hierusalem, sed non rex uocatus, quod semper fugerat, nisi modo cum ascendit passurus. Quod ideo factum est, ut amplius eorum aduersum se excitaret inuidiam, quia iam tempus passionis instabat. Super. Maxime de resurrectione Lazari, que nuper facta erat. Nam et propterea obuiam uenit ei turba, quia hoc signum factum audierant ab eo. Laudant etiam de signis et doctrina, que fecit cum ascendit ad diem scenopegie, quod Ioannes narrat.

uERS. 38.---Benedictus. Turba post modicum crucifixura, regem appellat, exspectatum secundum  carnem Dauid filium uenisse declarat, ut aduersum se testimonium extorqueatur inuitis. Pax. Sicut nascente Domino hominum et angelorum agmina celestia decantabant: Gloria in excelsis Deo. Et in terra pax hominibus, etc. Sic eidem mox triumphaturo homines concinunt: Pax in celo, et gloria in excelsis.

uERS. 39.---Magister. Mira inuidentium dementia, quem uera docentem nouerant, cum magistrum appellari audiunt, discipulos eius quasi melius edocti redarguendos estimant, quos ille instituerat, quem Deum apparet esse per miracula.

uERS. 40.---Lapides. Crucifixo Domino apostolis pre timore tacentibus, petre que scisse sunt, apertis monumentis Deum et mundi Dominum aperte  clamabant.

Mystice: si cecitas contigerit in Isrel, ut a laude Dei conticeat, populus gentium mollito corde lapideo Creatorem suum credet et annuntiabit.

uERS. 44.---Et non relinquent. Peruersus enim cum peruersionem adiicit, quasi lapidem super lapidem struit. Sed cum anima ad ultionem rapitur, talis cogitationum constructio dissipatur, et hoc ideo, quia non cognoueris tempus. Peruersam enim animam Deus uisitat, aliquando precepto, aliquando miraculo. Sed quia superbiens contemnit, nec de malis suis erubescit, in extremo inimicis tradetur, cum quibus in eterno iudicio damnationis societate colligitur. Ad pacem, etc. Dum carnem das uoluptatibus mala uentura non prospiciens, habes bona presentia  que ad pacem possunt esse temporalem. Et cur hoc, subdit, scilicet, quia non preuidet mala que ei euentura sunt. Si enim preuideret, in presentibus prosperis letata non fuisset.

uERS. 45.---Et ingressus. Post enumerata mala, ingressus templum eiecit uendentes et ementes, per hoc innuens, quod ruina populi, maxime ex sacerdotum culpa fuit; dum enim uendentes et ementes percutit, ostendit unde radix perditionis processit.

uERS. 47.---Et erat docens. Domus Dei est conscientia fidelium, quam facit speluncam latronum qui, relicta simplicitate sanctitatis, illud meditatur agere, unde proximum innocentem possit ledere. Sed econtra Dominus mentes fidelium ad cauenda mala erudit. Querebant illum perdere. Ideo non poterant  illum perdere, quia timebant tumultum populi, uel ideo uolebant perdere, quia, neglecto, suo magisterio, totum populum uidebant ad eius doctrinam confluere.



CAPUT XX.

uERS. 2.---In qua potestate. De Dei potestate dubitant, et subintelligi uolunt diaboli esse quod facit. Unde addunt: Aut quis est, etc. In quo plane negant Dei Filium, quem non suis uiribus, sed alienis signa facere credunt.

uERS. 3.---Interrogabo uos, etc. Poterat aperta responsione tentatorum calumniam confutare, sed prudenter interrogat, ut uel suo silentio uel sua sententia condemnentur.

 uERS. 4.---Baptismus Ioannis, etc. Quem confitemini de celo habuisse prophetiam mihi perhibuit testimonium, et ab illo audistis in qua potestate ego faciam. Quod illi intelligentes, dubitant quid debeant respondere.

Neque ego, etc. Propter duas causas ueritas querentibus est abscondenda. uel, quia minus capaces sunt ad audiendum; unde dicitur: Multa habeo uobis dicere, sed non potestis portare modo . uel quia ex odio et contemptu querunt; unde dicitur: Nolite sanctum dare canibus .

uERS. 9.---Cepit autem. Principibus sacerdotum et scribis de sua interrogatione confutatis, Dominus quod ceperat, exsequitur, et illis audientibus plebem, quod sua uerba libentius audiat alloquitur, inferens  parabolam qua et illos impietatis arguat, et regnum Dei ad gentes transferendum ostendat.

uineam. Moraliter: uinea Domini sabaoth, domus Isrel : coloni, operarii, qui ad excolendum prima hora, tertia, sexta et nona sunt conducti. Et ipse peregre, etc. Qui ubique est, diligentibus se presentior est, negligentibus abest, et longo tempore abfuit, ne perperam uideretur exactio. Nam quo indulgentior liberalitas eo inexcusabilior peruicacia.

uERS. 10.---Et in tempore. Primus seruus qui mittitur, Moyses legislator. Qui per quadraginta annos fructum legis quam dederat, a cultoribus inquirebat, sed cesum dimittunt inanem.

uERS. 11.---Et addidit, etc. Alter seruus Dauid  propheta, qui post Moysem colonos uinee psalmodie modulamine et cithare dulcedine ad exercitium boni operis inuitauit, sed et hunc contumelia affectum, dimittunt inanem, dicentes: Que nobis pars in Dauid, aut que hereditas in filio Isai ? Qui tamen pro hac uinea, ne penitus exstirpetur exorat: Domine Deus uirtutum, conuerte et respice de celo, et uide et uisita uineam istam . Tertius seruus chorus prophetarum. Qui populum corripiebant, et mala que uinee imminerent predicabant, sed et illos persecuti sunt et occiderunt.

uERS. 14.---Quem cum uidissent. Aperte probat Iudeos, non per ignorantiam crucifixisse Filium Dei, sed per inuidiam. Intellexerunt enim hunc esse cui dictum est: Postula a me, et dabo tibi gentes hereditatem  tuam, et possessionem tuam terminos terre . Et ideo consulentes sibi dicunt: Ecce mundus totus post eum abiit , etc. Hereditatem ergo Ecclesie quam non moriens Pater reliquit, sed ipse sua morte emptam resurgendo possedit, hanc Iudei eripere uolunt, dum fidem, que per eum est, exstinguere conantur, iustitie Dei non subiecti, sed suam constituere uolentes. Hic est heres: Christus heres, quia morti proprie superuixit, et testamentorum que ipse condidit, quasi hereditaria in nostris profectibus emolumenta consequitur.

uERS. 15.---Et eiectum illum. Marcus ordinem mutat: Occiderunt et eiecerunt extra uineam . In quo pertinacia eorum notatur, qui post resurrectionem predicantibus apostolis credere noluerant, sed quasi utile cadauer proiicientes, gentibus suscipiendum dederunt.

uERS. 16.---Absit. Contradicunt sententie quam contra perfidiam suam dictam esse cognoscunt. Quod enim in mente gerebant, in parabola contineri intelligunt. Negantibus ergo Iudeis iustum fore, diuine scientie legis  ad gentes transferri, quid Saluator respondeat attende.

uERS. 17.---Quid est, etc. Quomodo implebitur hec prophetia? Nisi quia Christus a uobis reprobatus, credituris gentibus est predicandus, ut in se uno angulari lapide duos condat parietes. Aedificantes. Qui supra coloni, hic edificantes dicuntur,  quia qui plebem ad ferendos fructus excolere, hanc ipsi Domino inhabitatore dignam quasi domum constituere iubebantur.

uERS. 18.---Omnis qui ceciderit. Qui credit et tamen peccat, cadit super lapidem, et non conteritur, sed confringitur, quia per patientiam ad salutem reseruatur. Sed cui lapis irruit, id est, qui negat penitus, conteritur, ut nec testa remaneat. uel cadit super eum, qui modo contemnit, et iniuriis afficit, necdum penitus interit, sed quassatur, ut non ambulet rectus. Cadit super eum lapis, quem ueniens in iudicio opprimit.

uERS. 19.---Et querebant, etc. Quasi mentientem querunt interficere in quo uera probantur que dixerat. Ipse est enim heres, illi praui coloni qui  solo humano terrore retardantur donec ueniret hora eius.

uERS. 20.---Et obseruantes. Quod pre timore populi, per se non possunt, inanibus presidiis efficere uolunt, uelut immunes a morte ipsius uideantur.

uERS. 22.---Licet nobis, etc. Cum nuper sub Augusto Iudea Romanis stipendiaria facta esset, Pharisei qui de iustitia sibi applaudebant, qui decimas et primitiua Deo dabant, tributa homini soluenda negabant, pro qua seditione postea regnum et tota patria destructa sunt.

uERS. 24.---Cuius habet, etc. Alia imago Dei, alia mundi. Si ergo Christus non habuit imaginem Cesaris, cur censum dedit? Non de suo dedit, sed mundo reddidit que erant mundi. Et tu si non uis  esse obnoxius Cesari, noli habere que sunt mundi. Si habes diuitias, obnoxius es Cesari. Si uis terreno regi nichil debere, omnia tua relinque et Christum sequere. Et bene prius que Cesaris sunt reddenda decernit. Non enim potest quis esse Domini, nisi prius mundo renuntiauerit.

uERS. 25.---Reddite ergo. Sicut Cesar exigit impressionem sue imaginis, sic et Deus animam lumine uultus sui signatam.

uERS. 27.---Accesserunt autem, etc. Due hereses erant in Iudeis: Phariseorum, qui preferebant iustitiam traditionum et obseruationum, unde et diuisi uocabantur a populo, et Saduceorum, qui et ipsi uindicabant sibi quod non erant, id est iusti.

 uERS. 28.---Magister. Qui resurrectionem corporum non credunt, et animas putant interire cum corporibus, turpitudinem fabule fingunt, que deliramenti arguit eos qui resurrectionem asserunt. Potest autem fieri, ut in gente eorum hoc aliquando acciderit. Ut accipiat, etc. In lege littere cogebatur nubere in uita. Sed in lege spiritus commendatur castitas.

uERS. 35.---Illi uero, etc. Cum omnes boni et mali sint resurrecturi et absque nuptiis mansuri, Dominus tamen ut ad gloriam resurrectionis incitet, de solis electis disserit. Si autem in resurrectione neque ducent uxores, resurgent ergo corpora que possunt nubere et ducere. Quod dicitur de his qui habent membra genitalia, sed nulla uoluptate uel necessitate  nubendi mancipabuntur. Et nota quod cum insidiatoribus et conculcatoribus secreta mysteria loquatur, non tamen sanctum dat canibus, sed aderant multi idonei quos propter aliorum immunditiam non oportebat negligi. Neque nubent, etc. Cum connubia propter filios, filii propter successionem, successio propter mortem, ubi ergo non est mors, neque connubia.

uERS. 37.---Quia uero resurgent mortui. Postquam proposite questioni de resurrectionis conditionibus satisfecit, de ipsa resurrectione contra eorum infidelitatem agit.

uERS. 40.---Et amplius, etc. Confutati in sermonibus non amplius interrogant, sed aperte comprehensum Romane potestati tradunt, ex quo intelligimus  uenena inuidie posse quidem superari, sed difficile conquiescere.

uERS. 41.---Quomodo dicunt, etc. Consummaturus precepta Dominus, in fine testamenti sui fidem concludit ut Dominum Iesum uerum Deum et uerum hominem ad dexteram Patris sedere credamus.

uERS. 43.---Donec ponam. Quod a Patre subiiciuntur inimici, non infirmitatem Filii, sed unitatem nature, qua in altero aliter operatur, significat. Nam et Filius subiicit inimicos Patri, quia Patrem clarificat super terram.

uERS. 46.---Attendite a scribis. Duplici ratione iubemur attendere a uane glorie cupidis, ne uel eorum simulatione decipiamur, uel eorum exemplo ad amorem temporalium inflammemur. Et amant salutationes  in foro. Non salutari in foro, nec primas sedes uetat eis quibus debentur ex ordine officii, sed eis qui indebite amant. Animum enim, non gradum redarguit. Nec uero caret culpa, si is fori litibus interesse uelit, qui desiderat sedere in cathedra Moysi.

Qui deuorant, etc. Marcus: Sub obtentu prolixe orationis, qui ut religiosiores appareant, prolixius orant, ubi ab infirmis quibuslibet, et peccatorum suorum conscientia turbatis, quasi patroni laudes et pecunias accipiant, quorum oratio fit in peccatum, ut non solum pro aliis non possint intercedere, sed nec sibi ad salutem proficere, imo pro ipsis orationibus magis damnabuntur. Hi accipient damnationem. In hoc insinuat illos etiam, qui in angulis stantes  orant, ut uideantur ab hominibus, damnationem quidem mereri, sed istos maiorem.



CAPUT XXI.

uERS. 1.---Respiciens autem, etc. Qui appetitores primatus, et uane glorie cauendos esse monuerat, etiam dona ferentes in domum Domini certo examine discernit, ut retribuat singulis secundum intentionem cordis.

uERS. 4.---Ex abundanti. Iudeus ex abundantia mittit, qui de iustitia presumens, ita orat apud se : Deus, gratias ago tibi, quia non sum sicut ceteri hominum. Omnem uictum Ecclesia in munera Dei mittit, que omne quod innuit, non sui meriti, sed diuini muneris intelligit, dicens: Deus,  propitius esto mihi peccatori.

uERS. 5.---Et quibusdam. Post oblationem uidue in qua Ecclesia de gentibus signatur, destructio templi supponitur, ut uelamento littere occultantis, recondita sacramenta Ecclesie incipiant patescere. Curauit enim Deus ciuitatem et templum et omnia figuralia subuertere, ne quis post aduentum Christi ad illa recurreret.

uERS. 7.---Interrogauerunt. Quia laudantibus edificationes templi predixerat omnia destruenda, discipuli  Petrus, Iacobus, et Ioannes et Andreas separatim querunt tempus, et signa predicte destructionis.

uERS. 8.---Multi enim. Imminente Hierosolymorum excidio, multi fuere principes qui se Christos  esse, et tempus libertatis appropinquare dicerent. Temporibus quoque apostolorum heresiarche multi prodierunt, qui inter ceteras falsitates diem Domini instare predicabant, quos et Apostolus redarguit.

uERS. 9.---Prelia et seditiones. Hec a passione Domini in Iudea abundauerunt, quibus ne territi apostoli Ierusalem et Iudeam deserant, admonentur, quia non statim finis, sed post quadragesimum secundum annum.

uERS. 10.---Tunc dicebat. Horum alia a celo, alia e terra, alia ab elementis, alia ab hominibus. Mystice. Regnum aduersus regnum, et pestilentia eorum quorum sermo, ut cancer serpit, et fames, audiendi uerbum Dei, commotio terre, a uera fide separatio in hereticis intelligi debet, qui contra se  inuicem dimicantes, Ecclesie uictoriam faciunt. Et signa magna. Hec etiam eo tempore impleta apud Iosephum inueniuntur, qui narrat stellam gladio similem per annum supra Hierosolymam pependisse, et currus equitesque armatos quadraginta diebus in ere debellasse, et uitulam inter manus immolantium agnam peperisse.

uERS. 13.---Continget autem, etc. Eorum qui uel persequuntur, uel uiuendo non mutantur. Mors enim iustorum bonis est in adiutorium, malis in testimonium damnationis ut inde peruersi sine excusatione pereant, unde electi exemplum capiunt, ut uiuant.

uERS. 16.---A parentibus, etc. Maius tormentum, cum aliquis ab illis patitur, de quibus presumebat,  quia cum damno corporis mala cruciant amisse caritatis. Et quia dura sunt que predicuntur de afflictione mortis, subditur consolatio de gaudio resurrectionis.

uERS. 18.---Et capillus. Quasi dicat: Cur timetis ne pereat, quod incisum dolet, quandoquidem nec illuc potest perire in uobis, quod incisum non dolet? Caro enim incisa dolet, capillus non dolet.

uERS. 19.---In patientia uestra. Patientia radix et custos est omnium uirtutum. In hac ergo animas, que corpus possident, possidemus, cum ipsas animas ad patiendum ratione regimus. uera autem patientia est aliena mala equanimiter perpeti; contra eum qui mala irrogat, nullo dolore moueri.

uERS. 21.---Et qui in regionibus. Ecclesiastica  historia narrat Christianos qui in Iudea erant, imminente excidio ab angelo monitos fuisse, et trans Iordanem in ciuitate Pella, donec desolatio Iudee impleretur, habitasse.

uERS. 23.---Erit enim pressura, etc. Hec pressura et ira usque hodie populo illi per omnes gentes disperso durat. Non tamen in eternum durabit.

uERS. 24.---Donec impleantur, etc. Id est, Donec plenitudo gentium intrauerit, et sic omnis Isrel saluus , et quasi ad solium proprie natiuitatis gauisurus redeat. Quid enim impletis temporibus nationum, et omni Isrel saluato sequatur, Dominus ex ordine ponit. Nam et hec secundum Mattheum apostoli quesierunt, non solum tempus euertendi templi, sed et signum aduentus eius, et  consummationis seculi.

uERS. 25, 26.---Et erunt signa. Hec de ipso aduentu, cum omnes uirgines prudentes et fatue, insolito clamore suscitate, lampades ornant, id est, opera secum numerant, pro quibus maximo cum timore iam instantem eterni discriminis exspectant euentum. Appropinquante extremo iudicio, sonitus maris et fluctuum confunditur, terrarumque orbis prementibus undique colonis inficitur: maxima celi luminaria nouo horrore percussis radiis, turbatam faciem uelant, quia, appropinquante termino suo, elementa quasi pauentia nutant et fremunt.

uERS. 27.---Et tunc uidebunt. Quem in humilitate positum audire noluerunt, ut uirtutem eius tanto tunc districtius sentiant, quanto nunc corda ad eius  patientiam non inclinant. Quia uero contra reprobos hec dicta sunt, mox ad consolationem electorum supponit.

uERS. 28.---His autem fieri incipientibus. Id est, cum plage crebrescunt, cum terror iudicii commotis uirtutibus ostenditur. Leuate capita. Exhilarate corda uestra, quia, dum finitur mundus cui amici non estis, prope est redemptio quam queritis. Quod uero mundus despici debeat, prouida comparatione manifestatur.

uERS. 29.---uidete ficulneam. Regnum Dei estati comparat, quia tunc meroris nostri nubila transibunt, et eterni dies uite sub claritate solis fulgebunt. Sicut enim ex fructu arborum uicina estas  cognoscitur, ita et ex ruina mundi prope esse cognoscitur regnum Dei. Ex his uerbis ostenditur, quia fructus mundi ruina est. Ad hoc enim crescit ut cadat, ad hoc germinat ut quecunque germinauerit, cladibus consumat.

uERS. 33.---Celum et terra. Nihil in corporum natura celo et terra durabilius est. Nihil transit uelocius quam sermo. uerba quousque imperfecta sunt uerba non sunt, si perfecta sint iam omnino non sunt: neque enim perfici nisi transeundo possunt. Ait ergo: Celum et terra transibunt. Quasi dicat: Omne quod apud uos durabile, et sine mutatione est, ad eternitatem durabile non est, et omne quod apud me transire cernitur, fixum et sine transitu tenetur, quia sermo meus, qui transit, sententias  manentes exprimit. uerba autem mea non transibunt. Et cum uerba mea ita absque dubio sint implenda, uidete ne contra contestationem uerborum meorum sitis dediti crapule, et ebrietati, et secularibus curis, sicut quidam erunt tempore imminentis iudicii: De quibus dicitur: Cum dixerint: Pax et securitas, superueniet repentinus interitus .

uERS. 37.---Erat autem, etc. Quod uerbo docuit exemplo astruit. Qui ante uniuersale iudicium, et singulorum incertum exitum uoluptatibus et curis seculi renuntiare, et uigilare monuit et orare, ipse imminente sua passione, doctrine, uigiliis, precibusque instat, et eos pro quibus passurus erat, uerbo prouocat, et oratione Patri commendat. Sic et nos cum inter prospera iuste et pie conuersamur, inter  aduersa de diuina misericordia non desperemus. Diebus docemus in templo, quia fidelibus boni operis formam prebemus; noctibus in monte Oliueti moramur, quia in tenebris angustiarum gaudii spiritualis consolatione respiramus.



CAPUT XXII.

uERS. 1.---Appropinquabat, etc. Qui dicitur Pascha, etc. Pascha non a passione, sed a transitu nominatur, quod illa die transiuit exterminator per Aegyptum, uel Dominus liberans populum suum, quo nomine significabatur Agnum in hac die de mundo ad Patrem transiturum. Inter Pascha uero et azyma hoc distat, quod Pascha uocatur solus dies, in quo agnus occidebatur ad uesperam, id est decima quarta luna  primi mensis. Dies azymorum erant a quinta decima luna usque ad uigesimum primum diem eiusdem mensis. Sed euangeliste indifferenter ponunt, et diem Azymorum pro Pascha, et Pascha pro diebus Azymorum, unde hic Lucas: Dies festus Azymorum, qui dicitur Pascha , quia et Pasche dies in azymis panibus celebrari precipiebantur. Et nos quasi perpetuum Pascha facientes, semper ex hoc mundo transire precipimur: uno die immolato agno ad uesperam sequuntur septem dies Azymorum, quia Christus in plenitudine temporum semel pro nobis passus, toto tempore seculi  in azymis sinceritatis et ueritatis precepit esse uiuendum.

 uERS. 2.---Et querebant, etc. Hec ante biduum Pasche congregatis principibus sacerdotum et scribis in atrium Caiphe Mattheus gesta testatur.

uERS. 3.---Intrauit. Dicit Ioannes, quod post buccellam a Domino traditam intrauit Satanas in Iudam. Sed et ante buccellam inuaserat eum Satanas, et quem prius intrauerat ut deciperet, postmodum intrauit, ut iam sibi traditum plenius possideret.

uERS. 7.---uenit autem dies. Licet sequenti die, id est quintadecima luna sit crucifixus, hac tamen nocte qua Agnus immolabatur, et carnis sanguinisque suis discipulis sacramenta celebranda tradidit, et a Iudeis tentus, ligatus, ipsius immolationis, id est passionis sue, sacrauit exordium.

 uERS. 10.---Ecce intreuntes. Sicut Deus cunctorum prescius, cum discipulis loquitur de his que alibi geruntur. Et bene paraturis Pascha amphoram aque portans occurrit, ut ostendatur, quod huius Pasche mysterium pro ablutione mundi per aquam baptismi sit celebrandum ubi ueri Pasche cultoribus typicus de limine feruor aufertur, et ad tollenda peccata uiuifici fontis baptisma consecratur. Amphora significat perfectam mensuram expleti temporis, quo dignum erat hec geri. Homo amphoram. Sine nomine designatur, ut pauper et ignobilis estimetur, qui a Domino eligitur. Cuius sanctitas in hoc apparet, quod in strato eius Dominus cum discipulis, cum sublimium uirtutum delectatione requiescit. Sequimini. Consulte pretermittuntur nomina,  uel baiuli aque, uel Domini domus, ut omnibus uolentibus imbui sacramentis Christi  Christum sue mentis hospitio suscipere querentibus, facultas danda signetur.

uERS. 12.---Cenaculum magnum. Spiritualis est lex, que de angustiis terre egrediens in sublimi loco recipit Saluatorem. Qui in littera remanet, intimis Pascha facit, sed qui aque baiulum, id est, gratie preconem in domum Ecclesie sequitur, transcendens littere superficiem, in mentis solio refectionem parat Christo, dum cuncta uel Pasche sacramenta, uel cetera legis decreta de eo intelligit scripta.

uERS. 15.---Desiderio desideraui, etc. Desiderat primo typicum Pascha manducare, et sic passionis  sue mysteria mundo declarare, ut et antiqui Pasche probator exsistat, et hoc ad sue dispensationis figuram pertinuisse demonstrans, iam adueniente ueritate umbra cessare debeat. In cuius rei figura defecit manna, postquam comederunt filii Isrel de frugibus terre, nec usi sunt ultra cibo illo.

uERS. 16.---Non manducabo. Non ultra Mosaicum Pascha celebrabo, donec in Ecclesia quod est regnum Dei spiritualiter intellectum compleatur. In hoc regno usque hodie manducat Christus, cum ea que Moyses rudi populo carnaliter obseruanda precepit, in membris suis spiritualiter exercet.

uERS. 17.---Et accepto calice. Hic calix ad uetus Pascha, cui finem imponebat, pertinet. Quo accepto  gratias agit, ideo scilicet, quia uetera transierunt et noua omnia erant uentura. Gratias egit. Ostendit quid quisque facere debet in flagello culpe proprie, cum ipse equanimiter flagella tulit aliene.

uERS. 18.---Dico enim uobis. Sicut typicum esum agni, sic et typicum Pasche potum negat se bibiturum, donec ostensa resurrectionis gloria, regnum Dei, id est fides mundi adueniat, ut per horum duorum immutationem sacramentorum, cetera legis sacramenta uel iussa ad spiritualem obseruantiam doceat transferenda. Potest tamen simpliciter accipi, quod ab hora cene usque ad tempus resurrectionis quo in regno Dei erat uenturus, uinum non erat bibiturus. Post resurrectionem enim cum discipulis manducauit et bibit.

 uERS. 19.---Et accepto. Finitis ueteris Pasche solemniis transit ad nouum, quod in sue redemptionis memoria in Ecclesiam frequentare desiderat, ut pro carne et sanguine agni, sue carnis et sanguinis sacramentum in panis et uini figura substituat. Frangit et porrigit, ut ostendat sui corporis fractionem non sine sua sponte futuram. Agit gratias de ueteribus terminatis, et nouis incipiendis. Pane, etc. Quia panis corpus confirmat, uinum operatur sanguinem.

uERS. 21.---uerumtamen, etc. Sicut de passione predixit, sic predixit et de proditore, ut uidens se latere non posse, peniteat facti. Nec designat ex nomine, ne manifeste correctus impudentior fiat. Mittit ergo culpam in numero, ut conscius penitentiam  agat predixit et penam, ut quem pudor non conuicerat, denuntiata supplicia cerceant. Manus tradentis me. Exemplo Iude Filium hominis tradit, qui illud inuiolabile Dominici corporis sacramentum uiolare presumit. uendit, qui eius timore et amore neglecto caduca amare conuincitur et criminosa

uERS. 24.---Facta est, etc.  Causa contentionis nobis incognita, sed non est incredibile, etc., usque ad quid spiritualis magister iusserit uideamus.

 Caueamus ergo impendio, etc., usque ad ut non de prelatione iactantia sit, sed de humilitate contentio.

uERS. 25.---Dixit autem eis. Pius magister non  inite contentionis arguit, sed formam humilitatis quam sequantur, describit; quasi dicat: uos more secularium per prelationem peruenire uultis ad regni possessionem, sed ad summam uirtutum non potentia uenitur, sed humilitate. Necesse est autem ut correctionem subditus et matrem pietas, et patrem exhibeat disciplina, aut ne districtio rigida, aut pietas sit remissa.

uERS. 27.---Nam quis, etc. Ad uerba exhortationis explende exemplum de se exponit. Hinc Ioannes scribit : Si ego laui pedes uestros Dominus et magister, etc. Possunt et in uerbo ministrandi omnia que Dominus in carne gessit, non tantum predicando uel miraculis admouendo, sed  etiam animam quam pro nobis accepit, ponendo, ut et nos pro inuicem ponere animas discamus.

uERS. 28.---Permansistis mecum. Infirmitas mea non conturbauit uos, sed in bono cepto perseuerastis. Sicut ergo mihi perseueranti usque ad mortem dedit Pater nomen quod est super omne nomen : sic et ego perseuerantes uos mecum ducam ad eternum regnum. Intelligendum est Iudam iam recessisse, et multos alios iam retro abisse, auditis uerbis incomprehensibilis sacramenti quando hec loquebatur Dominus.

uERS. 30.---Et sedeatis super thronos. Hec mutatio dextre Excelsi, ut qui humiles nunc gaudent ministrare conseruis, tunc sublimes super mensam Domini perpetuis dapibus alantur, et qui in tentationibus  iniuste iudicati cum Domino permanent, illic cum eo super tentatores suos iusti iudices ueniant. Quanto enim hic despectiores, tanto illic maiori culmine potestatis excrescent. Iudicantes duodecim. Per duodecim, non duodecim persone, sed multitudo iudicantium significatur, propter duas partes septenarii, quo uniuersitas significatur, id est tria et quatuor per quas duodecim multiplicantur.

uERS. 31.---Ait autem Dominus. Ne glorientur duodecim quod soli de tot millibus cum Domino in tentationibus permansisse dicerentur, admonet eos eadem procella potuisse conteri, nisi diuina gratia fuissent protecti. Cum uero Satanas expetit tentare, et uelut qui triticum purgat uentilando concutere,  docetur nullus a diabolo, nisi Deo permittente tentari. Ecce Satanas, etc. Satanas bonos ad cribrandum petit, cum ad eorum afflictionem estibus anhelat malitie. Quo enim inuidens eorum tentationem appetit, eo illorum quasi probationem deprecans petit.

uERS. 32.---Ego autem rogaui. Non ut tenteris, sed ne deficiat fides tua, ut post lapsum negationis ad pristinum statum penitendo resurgas. Utile est enim sanctis et tentationibus examinari, ut uel tentati quam fortes fuerint appareat, uel cognita per tentationem sua infirmitate fortiores fieri discant, et sic cum probati fuerint accipiant coronam uite.

uERS. 33.---Qui dixit ei, etc. Quia Dominus dixerat se pro Petro orasse, conscius ille presentis affectus  et feruentis fidei, sed nescius casus futuri, non credit se ab eo posse deficere. Sed ille qui nouit quid sit in homine, ne quis de suo statu incaute confidat, uel de casu incautius diffidat, sicut Deus modum, tempus, numerum negationis eius predicit, et sicut misericors auxilium sue defensionis promittit.

uERS. 35.---Quando misi uos. Non eadem regula uiuendi persecutionis tempore qua pacis discipulos informat. Missis siquidem discipulis ad predicandum, ne quid tollerent in uia precepit; ordinans scilicet, ut qui Euangelium nuntiat, de Euangelio uiuat. Instante uero mortis articulo, et tota illa gente pastorem simul et gregem persequente, congruam tempori  regulam decernit, permittens necessaria uictui, donec sopita persecutorum insania tempus euangelizandi redeat.

uERS. 36.---Sed nunc, etc. In hoc nobis quoque datur exemplum, ut nonnunquam causa instante, quedam de nostri propositi rigore sine culpa possimus intermittere. uerbi gratia: si per inhospitales regiones iter agimus, plura uiatici causa licet portare quam domi habeamus. Et qui non habet. Gladium uel habitum sumere, uel non habitum iubet emere, ut sciant legentes non facultatem resistendi deesse discipulis, sed amorem magistro potius inesse patiendi, ubi etsi nulla alia causa esset euaginandi gladium, sufficere potest illa ut, amputata serui auricula, tactu Domini sanaretur. In quo admonemur,  ne iram percussi sustineamus, sed fidem resurgentes suscipiamus.

uERS. 38.---Ecce gladii duo. Duo gladii promuntur, unus Noui, alter ueteris Testamenti, quibus aduersus diaboli munimur insidias. Et dicitur: Satis est. Duo gladii sufficiunt ad testimonium sponte passi Saluatoris. Unus qui et apostolis audaciam certandi pro Domino et euulsa ictu ensis auricula Domino etiam morituro pietatem uirtutemque medicandi inesse doceret. Alter qui nequaquam exemptus uagina, ostenderet eos non totum quod potuere, pro eius defensione facere permissos.

uERS. 39.---Et egressus. Tradendus a discipulo Dominus consuetum locum adit, ubi facile posset inueniri, ne mortem putaretur timuisse. Et bene  discipulos sanguinis et corporis sui mysteriis imbutos, in montem Oliueti educit ut omnes in morte ipsius baptizatos designaret, altissimo sancti Spiritus carismate confirmandos.

uERS. 40.---Orate. Impossibile est hominem non tentari, nec ait, ut non tentemini, sed, ne intretis in tentationem. Orate, id est, ne tentatio uos superet, et intra casses suos teneat.

uERS. 41.---Et ipse, etc. Dato apostolis precepto orandi, et ipse auulsus est ab eis. Solus orat pro omnibus qui solus pro omnibus passurus erat, innuens orationem suam, tantum quantum et passionem a nostra distare. Iactus est lapidis, etc. In hoc mystice innuit, ut in idipsum dirigant lapidem, id est  usque ad ipsum perducant intentionem legis, que scripta erat lapide: usque ad illum enim potest peruenire ille lapis, quoniam finis legis est Christus omni credenti ad iustitiam .

uERS. 42.---Orabat dicens. Orat non tam timore patiendi, quam misericordia prioris populi, ne ab illo bibat calicem propinatum. Unde et signanter dicit: Istum, id est, populi Iudeorum qui non habent excusationem ignorantie in meam mortem, quia quotidie annuntior illis in lege et prophetis. Si ergo fieri potest, ut sine interitu Iudeorum credat multitudo gentium, recuso passionem. Si uero illi excecandi sunt, ut alii uideant, non mea, sed tua fiat uoluntas.

Pater, si uis, etc.  Pro me doluit cum pro  se nichil habuit quod doleret. Suscepit enim tristitiam meam ut mihi largiretur suam letitiam. Confidenter ergo tristitiam nomino, qui crucem predico.

uerumtamen, etc. Appropinquans Dominus passioni, infirmantium uocem et timorem ut abstraheret, in se suscepit: et rursus per obedientiam fortitudinem mentis ostendit, ut cum nobis imminet quod fieri nolumus, sic per infirmitatem petamus ne fiat, ut tamen per fortitudinem parati simus ad implendum conditoris uoluntatem potius quam nostram.

uERS. 44.---Et factus est sudor. Appropinquante morte certamen mentis nostre in se expressit, qui merito quamdam uim terrori patimur, cum post pusillum sumus inuenturi quod in eternum duret.  Sanguinis decurrentis in terram. Per terram sanguine irrigatam declaratur, quod effectum sue precis iam obtineret, ut fidem scilicet discipulorum quam terrena adhuc fragilitas arguebat, suo sanguine purgaret, et quidquid illa scandali de morte eius pertulisset, hoc totum ipse moriendo deleret, sed et totum mundum peccatis mortuum ad uitam resuscitaret.

uERS. 47.---Ut oscularetur. Suscipit Dominus osculum, non quod simulare nos doceat, sed ut nec proditorem refugere uideretur, et plus afficeret proditorem, cui amoris officia non negaret. Unde dicitur: Cum his qui oderunt pacem eram pacificus .

uERS. 49.---Domine, si percutimus in gladio.  Ordo: Cum interrogassent dicentes: Domine, si percutimus in gladio, tunc respondit: Sinite usque huc. Id est, non uos moueat quod futurum est. Permittendi sunt hucusque progredi, ut me apprehendant, et impleantur que de me scripta sunt. Sed inter moras uerborum interrogantium et respondentis, Petrus, auiditate defensionis maiore commotus, pro Domino percussit. Sed non potuerunt simul dici, que potuerunt simul fieri. Non ergo dicitur: Sinite usque huc, quasi Domino placuerit factum Petri, cum apud Mattheum legatur dixisse: Conuerte gladium tuum in locum suum, quod post factum apparet dixisse Iesum.

uERS. 50.---Seruum, etc. Mystice: Seruus est populus Iudeorum, principibus, scilicet indebite  mancipatus, qui in passione Domini dexteram aurem, id est, spiritualem intelligentiam perdidit. Sinistra, id est, uilitate littere contentus, non Petro tollente, sed diuino iudicio ablatam pandente. Que auris in his qui credere maluerunt, pietate Domini restituitur.

uERS. 52.---uenerant ad se, etc. Iuxta alios euangelistas non uenerant ad Iesum principes sacerdotum et magistratus, sed in atrio Caiphe exspectauerant. Sed quia illi de nece Domini ita agebant, ut quasi innoxii uiderentur, cum per discipulum traditus, a tribuno et turbis comprehensus, a preside damnatus, a Romanis crucifixus, a populis etiam Barabbas est electus, uolens euangelista eos maxime  esse reos, quorum consilio cuncta gerebantur, dicit eos uenisse ad comprehendendum Saluatorem qui sue iussionis potestate uenerunt. Quasi ad latronem, etc. Stultum est cum gladiis et fustibus querere, qui ultro se eorum offert manibus, et in nocte quasi latitantem et uestros oculos declinantem inuestigare per proditorem, qui quotidie in templo docet. Sed ideo aduersum me in tenebris congregamini, quia potestas uestra qua contra lucem armamini, in tenebris est.

uERS. 54.---Principis sacerdotum. Caiphe, qui pontificatum unius anni pretio sibi emerat a Romano principe: prius tamen ad Annam, ut Ioannes ait: Sequebatur a longe. Merito a longe qui in proximo fuerat negaturus. Significat Ecclesiam imitaturam  Christi passionem longe differenter, quia Ecclesia patitur pro se, Christus pro Ecclesia.

uERS. 55.---Igne in medio. Ignis cupiditatis instinctu maligni spiritus accensus, in atrio Caiphe ad negandum et blasphemandum Deum linguas perfidorum armabat. Quod enim intus in domo principis sacerdotum maligna synodus gerebat, hoc ignis inter frigora noctis foris accensus typice demonstrabat. Hoc frigore ad horam torpens Petrus, quasi prunis ministrorum calefieri cupiebat, quia temporalis commodi solatium perfidorum societate querebat. Sed hanc infidelitatem Domino respiciente reliquit et post resurrectionem in captura piscium, cum prunas positas, et piscem superpositum uidisset, cor suum prunis amoris inflammauit.

 uERS. 56.---Ancilla quedam. Cur prima ancilla prodit, cum uiri magis poterant cognoscere? Nisi ut iste sexus ostendatur in nece Domini peccasse, per passionem redempturus. Et ideo mulier prima resurrectionis mysterium accepit, et mandata custodit, ut ueterem preuaricationis errorem aboleret.

uERS. 57.---At ille negauit. Non in monte, non in templo, non in domo sua Petrus negat, sed in pretorio Iudeorum, in domo principis sacerdotum ubi non est ueritas, ubi Christus captus et ligatus. Quid nisi erraret, quem intromisit ostiaria Iudeorum? Eua male induxit Adam, Petrum male introduxit femina.

uERS. 59, 60.---Homo, nescio quid dicis. Non solum negat Christum, qui dicit illum non esse Christum,  sed etiam qui cum sit, negat se esse Christianum, et ita impletur quod dicit Dominus: Tu me negabis. Gallieus est. Hierosolymite et Galilei eque sunt Hebrei et unius lingue, sed unaqueque prouincia habet suas proprietates, uernaculum loquendi sonum mutare non potest. Et continuo. Post tertiam negationem sequitur galli cantus. Sacramenta rerum per statum temporum designantur. Media nocte negat, galli cantu penitet. Post resurrectionem sub luce quem ter negauerat, ter se amare professus est, quia qui in tenebris obliuionis errauit sperate iam lucis rememoratione correxit et eiusdem uere lucis presentia plene quidque putauerat erexit.

 uERS. 61.---Et conuersus Dominus. Intuitu prouocauit ad lacrymas, quasi in mentem ei reducens quoties negauerat, quod ei predixerat, nec potuit in tenebris remanere quem lux mundi respexit.

uERS. 62.---Et egressus foras. Ab impiorum concilio seclusus culpam lauat, que non intus ob hoc permissus est hesitare ut in Ecclesie principe conderetur remedium penitentie, et nemo auderet de sua uirtute confidere.

uERS. 63.---Illudebant, etc. Impleta est prophetia: In uirga percutietur maxilla iudicis Isrel. Et item: Dedi maxillam meam alapis. Sed qui tunc cedebatur colaphis Iudeorum, nunc ceditur blasphemiis falsorum Christianorum. uelauerunt faciem, non ut eorum scelera non uideret, sed ut a se  gratiam cognitionis eius abscondant: Si enim crederent Moysi, crederent et Domino . Hoc uelamen usque hodie manet super corda eorum, sed credentibus est ablatum: cum illo moriente uelum templi scissum est.

uERS. 64.---Prophetiza. Contumelia in eum qui se prophetam dicebat. Sed et heretici et Iudei, qui usque hodie Christum negant, et mali Christiani qui reprobis actibus exacerbant, dum suas cogitationes et opera tenebrarum ab illo uideri non putant, quasi illudentes aiunt: Prophetiza: Quis est qui te percussit?

uERS. 66.---Si tu es Christus. Non ueritatem desiderant, sed calumniam parant. Intelligebant Christum purum hominem de Dauid nasciturum.  Secundum hoc ergo querunt, ut si diceret, Ego sum Christus, calumniarentur quod sibi arrogaret regiam potestatem.

uERS. 67.---Si uobis dixero. Sepe dixerat se esse Christum. Interrogauerat etiam eos quomodo dicerent Christum filium Dauid cum eum Dauid Dominum uocet, ut per hoc ad credendum Deum prouocaret: sed illi nec dicenti credere, nec interroganti respondere, nec eum qui innoxius erat dimittere uolebant.

uERS. 69.---Ex hoc autem erit. Qui semen Dauid calumniari querebant plus etiam audiunt, quod per contemptum sit uenturus ad gloriam.

uERS. 70.---uos dicitis. Ita temperat responsionem  ut et uerum dicat, et sermo calumnie non pateat. Maluit se Christum Filium Dei probare, quam dicere, ut condemnandi causa tolleretur his qui fatentur quod obiiciunt.

uERS. 71.---Ipsi enim audiuimus. Ubi dixit: Erit Filius hominis sedens ad dexteram uirtutis Dei. Sua se sententia damnant qui eum morti tradunt quem oris et operis sui testimonio Deum esse cognoscunt.



CAPUT XXIII.

uERS. 1.---Duxerunt illum. Tradiderunt Romane potestati, ut eo modo Iudei ab eius interfectione alienos se esse ostenderent, in quo non eorum innocentia, sed insania monstratur.

uERS. 3.---Pilatus autem. etc. Cum duo obiecta  fuerint, scilicet quod attributa reddi prohiberet, et se Christum diceret, Pilatus potuit audire quod de tributis dixerat: Reddite que sunt Cesaris Cesari, et inde hoc quasi apertum mendacium nichilipendens, solum que nesciebat quesiuit.

Tu dicis. Eodem uerbo quo principibus sacerdotum, respondet et presidi, ut propria sententia ambo condemnentur.

uERS. 4.---Nihil inuenio. Pridie quam pateretur Dominus, ait discipulis: uenit princeps mundi huius, et non habet in me quidquam . Sed quia princeps, id est Pilatus, eum absoluit, in quo nichil damnationis inuenit, uide quid agant Iudei qui non equitatis amore uerum inuestigant, sed inuidie stimulo iustum damnare laborant.

 uERS. 5.---Commouet populum. Non illum, sed se accusant. Docuisse enim populum, et a pristina corporis ignauia docendo commouisse, talique actu a Galilea usque ad Iudeam, id est totam promissionis terram, a fine usque ad finem pertransisse, non criminis, sed iudicium est uirtutis. Denique Pilatus nec interrogandum Saluatorem de hoc ratus, sed magis nacta occasione, liberum ab eo iudicando cupit reddere.

uERS. 7.---Et ut cognouit. Ne contra insontem, et quem traditum per inuidiam nouerat, sententiam dare cogeretur, Herodi mittit audiendum, ut a suo tetrarcha uel absolueretur uel damnaretur, sed ne qua Iudeis excusatio remaneret, Herodes quoque qui natu et religione Iudeus erat, quid de Christo  senserit, ostendere permissus est, ut utraque regio, et Iudea in qua Christus natus, et Galilea in qua nutritus erat, in eius necem conspirasse monstrentur.

At ipse nichil respondit. Tacuit et nichil fecit, quia et Herodis incredulitas non merebatur uidere diuina, et Dominus iactantiam declinabat. Significantur autem in Herode omnes impii, qui non credunt legi et prophetis, et in Euangelio Christi opera uidere non possunt. Principibus ergo sacerdotum accusantibus, apud Pilatum pauca, apud Herodem nulla respondet, ne crimen diluens dimissus a principe crucis utilitatem differret.

uERS. 11.---Et illusit. Quod in alba ueste spernitur et illuditur, significat quod pro totius mundi  peccatis in carne casta immolatus agnus est passus et sepultus: quod hic alba, iuxta alios Euangelistas purpurea uel coccinea ueste illuditur, indutus, signat geminum martyrii genus, quo in passionibus Ecclesia adornatur, ut sit candidus actione, rubicundus sanguine. Ipse enim membrorum flosculis uernans, in pace lilia gignit, bello rosas. Et remisit ad Pilatum. Ad Herodem mittitur, ad Pilatum remittitur, et si uterque reum non pronuntiat, aliene tamen iniquitatis stimulis obsequitur.

uERS. 12.---Et facti sunt amici. Nefandum fedus, quod Herodes et Pilatus in occidendo Christum pepigerunt, successores eorum hereditario iure custodiunt, dum Iudei et gentiles, sicut genere et religione, ita mente quoque dissidentes, in Christianis tamen  persequendis, et fide Christi perimenda consentiunt. In typo Herodis et Pilati qui per Iesum amici facti sunt, Iudeorum gentiumque figura seruatur, ut per passionem Christi utriusque populi concordia facta sit uentura, ita tamen ut Gentilis prius capiat regnum Dei, et ad Iudeum fidei sue deuotionem transmittat, ut illi quoque gloria maiestatis sue corpus uestiant Christi, quem antea despexerant.

uERS. 14.---Obtulistis. Quantum studium dimittendi Iesum Pilatus habeat, attende. Primo illis accusantibus dicit se nichil cause in eo inuenisse, deinde tamen in incepto persistentibus mittit ad Herodem, ut exploret an ille aliquid sceleris in eo inuenire possit, an dimittendum decernat. Denique Herodis agnita uoluntate, nec inuento in Iesu facinore,  plebis sententiam querit, cui unum in Pascha oportet dimitti. Iterum etiam tertio uolens dimittere, interrogat. Sed quanto curiosius dimittere querit, tanto criminosiores ad mortem eius inuenit.

uERS. 15.---Sed neque Herodes. Ad exprobrandam duritiam Iudeorum uel Gentilium fatetur Pilatus, nec se, nec Herodem aliquid in occidendo Christo et illudendo inuenisse, sed aliene crudelitatis clamoribus obtemperasse.

uERS. 16.---Emendatum ergo, etc. Pilatus absoluit Iesum quem probat insontem, sed ut implerentur Scripture, absoluit quidem iudicio, quem tamen crucifigit mysterio.

uERS. 18.---Tolle hunc, etc. Quia pro Iesu latronem, pro Saluatore interfectorem, pro datore uite  ademptorem elegerunt, merito salutem perdiderunt et uitam, et latrociniis et seditionibus in tantum se subdiderunt, ut et patriam regnumque quod Christo pretulerant, perderent, et hactenus libertatem anime uel corporis quam uendiderant, non reciperent. Barabbam, etc. Barabbas, qui filius magistri uel patris eorum interpretatur, ipse est Antichristus, quem illi Christo preferent, quibus dicitur: uos ex patre diabolo estis. Pilatus os malleatoris interpretatur, diabolum significat, qui est malleus uniuerse materie, per quem Deus uasa probare permittit, et tandem conterit, cum in extrema damnatione confringit.

uERS. 21.---Crucifige, crucifige eum. Magna crudelitas: non solum occidere, sed crucifigere querunt,  ut manibus et pedibus ad lignum confixis producta morte necaretur, ne dolor citius finiretur, et ut in cruce diu uideretur.

uERS. 22.---Corripiam, etc. Hanc correptionem deridendo et flagellando nefandorum desideriis exhibuit, ne usque ad crucifigendum seuirent. Quod et uerba Ioannis euangeliste, et ipsa columna testatur ad quam ligatus fuit Dominus, que usque hodie Dominici sanguinis cernentibus certa signa demonstrat. Sed licet Pilatus hoc agat, insatiabilis tamen sacrilegorum furor non cessat, sed magis instat quia accusationem, quam contra Dominum detulerant, sollicita Pilati interrogatione uiderant euacuatam. Tandem impudici ad solas preces se conuertunt,  ut quod criminando uel quasi ratiocinando nequiuerant, iam postulando et uociferando et perficiendo perficiunt.

uERS. 25.---Dimisit autem, etc. Auctor seditionis et homicidiorum Iudeis dimittitur, id est diabolus, qui ob culpam a lucis patria depulsus, et in tenebrarum carcerem fuerat missus, et ideo pacem habere non possunt, quia pacis auctorem non elegerunt.

uERS. 26.---Apprehenderunt quemdam, etc. Primo Dominus crucem portauit, sed postea imposita est Simoni, quem exeuntes obuiam habuerunt, et hoc congrue: Christus enim passus est pro nobis ut sequamini uestigia eius . Qui uero eum uult sequi, tollat crucem suam et sequatur. Quia uero Simon  non Isrelita, sed Cyreneus erat, per eum Gentiles designantur, prius peregrini et hospites testamentorum, sed nunc in fide ciues et domestici Dei et coheredes Christi, unde Simon obediens Cyrenee heres interpretatur. Sed Simon uenit de uilla, id est de pago, a quo pagani, qui a ciuitate Dei alieni urbane sunt conuersationis ignari. Sed Simon pago egrediens crucem portat post Iesum, cum populi gentium paganis ritibus derelictis obedienter amplectuntur uestigia Dominice passionis.

uERS. 27.---Sequebatur, etc. Sed non eadem mente crucem sequitur: Mali sequuntur ut morientem leti aspiciant. Mulieres, ut quem uiuere desiderabant, moriturum, morientem, et mortuum plorarent. Nec ideo inducitur solus mulierum planctus,  quando et multi uiri dolerent, sed quia femineus sexus quasi contemptibilior, liberius poterat presentibus principibus sacerdotum, quod contra eos senserit ostentare. Quia uero nouit Dominus qui sunt eius , pretermissa furentis populi turba, ad amantes et plangentes se feminas oculos et ora conuertit. Que plangebant. Tristabantur de uita mortali, que morte erat finienda, non de cecis qui medicum occidebant.

uERS. 28.---Filie Hierusalem. Nota cum filios Hierusalem uocat, quod non sole que cum eo uenerant a Galilea, sed etiam eiusdem urbis ciues ei multe mulieres adheserant. Nolite flere. Ne lamentemini me moriturum, cuius cito resurrectio mortem soluere potest, cuius mors mortem et ipsum mortis  auctorem destruet. uos potius uestramque progeniem dignis lacrymarum fontibus abluite, ne cum perfidis damnemini in ultionem mee crucis.

uERS. 29.---Ecce uenient dies. Dies Romane obsidionis et captiuitatis. Naturale est imminente captiuitate, hostilique per agros urbesque clade feruente, cunctos qui euadere queant, alta queque uel abdita refugia quibus abscondantur, requirere.

uERS. 30.---Cadite super nos. Potest hoc ex superfluo intelligi de his qui utrolibet sexu seipsos castrauerunt propter regnum celorum.

uERS. 31.---Quia si in uiridi ligno. uiride lignum Christus et sui electi, aridum impii et peccatores, unde ait: Si ergo ego qui peccatum non feci, qui  lignum uite merito appellatus duodenos fructus gratie per singulos menses affero, sine igne passionis de hoc mundo non exeo, que tormenta manent illos qui fructibus sunt uacui, insuper et lignum uite flammis dare non timent? Et si nunc est tempus, ut incipiat iudicium de domo Dei, et omnes qui uolunt pie uiuere Christo persecutionem patiuntur, qui finis eorum qui non credunt Euangelio? .

uERS. 32.---Ducebantur autem. Impletur quod dictum est: Et cum iniquis deputatus est . In morte deputatur cum iniquis, ut in resurrectione uiuificet iniquos qui propter homines homo factus, hominibus dedit potestatem filios Dei fieri.

uERS. 33.---Caluarie locum. Extra portam Hierusalem  erant loca in quibus truncabantur capita damnatorum, et dicebantur loca Caluarie, id est decollatorum. Ibi crucifigitur, ut, ibi erat area damnatorum, erigantur uexilla martyrii. Et latrones, etc. Exsecrabilis in facto iniquitas Iudeorum, que quasi latronem crucifigit omnium Redemptorem, bonus tamen in mysterio latro, qui insidiatus est diabolo, ut uasa eius auferret. Per illum qui a dextris significatur mortificatio carnis pro celesti gloria, per illum qui a sinistris mortificatio carnis pro aliqua mundi causa.

uERS. 34.---iehsu autem, etc. Quia Lucas Christi sacerdotium scribere disposuit, recte Dominus apud Deum pro persecutoribus iure sacerdotis intercedit, et latroni confitenti paradisum pandit, nec frustra  orat, sed pro eis qui post passionem eius crediderunt, impetrat. Non pro eis orat, qui per inuidiam et superbiam Filium Dei intellexerunt, negant et crucifigunt, sed pro eis qui zelam Dei habentes, sed non secundum scientiam, nescierunt quid fecerunt.

Diuidentes. De his Ioannes latius. Quadripartita uestis significat Ecclesiam toto orbe, que quatuor partibus constat, diffusam, omnibus partibus equaliter, id est, concorditer distributam. Tunica sortita, omnium partium significat unitatem, que caritatis uinculo continetur. Sortes. In sorte Dei gratia commendata est. Sic quippe in uno ad omnes peruenit, cum sors omnibus placuit, quia et Dei gratia in unitate ad omnes peruenit, et cum sors mittitur, non persone cuiusquam uel meritis, sed occulto Dei  iudicio creditur.

uERS. 35.---Alios saluos fecit. Sua se sententia damnant, qui etiam nolentes quod alios saluos fecerit, confitentur. Poterat quidem se saluare, sed quia ipse Christus Dei electus, de cruce descendere noluit. Nam qui ideo uenit, ut pro nobis crucifigeretur, ideo, se de cruce saluare neglexit, quia cum ceteris peccatoribus etiam crucifixores moriendo curauit saluare.

uERS. 36.---Illudebant autem ei, etc. Nota quod Iudei uocabulum Christi et Filii Dei auctoritate Scripture sibi traditum irrident. Milites uero Scripturarum inscii non Christo Dei electo, sed regi Iudeorum insultant. Et acetum offerentes. Acetum  erant Iudei, a uino patriarcharum degenerantes. Hoc aceto milites potant Dominum, quem illorum suggestione morti tradunt.

uERS. 38.---Erat autem, etc. He tres lingue pre ceteris eminebant. Hebrea, propter Iudeos in lege gloriantes: Greca propter Gentilium sapientiam: Latina propter Romanos imperantes. Ergo uelint nolint Iudei, omne regnum mundi, omnis mundana sapientia, omnia diuina legis sacramenta testantur, quod iehsu est imperator credentium et confitentium. Hic est rex Iudeorum. Titulus qui Christum regem testatur, non infra, sed supra crucem ponitur, quia licet in cruce hominis infirmitate dolebat, super crucem tamen regis maiestate fulgebat, et ideo immolato titulus est supra positus, ut cunctis legere,  id est, credere uolentibus pateat, quia per crucem non perdidit, sed corroborauit imperium.

uERS. 40.---Increpabat eum. Ipsa increpatio futurum crucis scandalum etiam circa credentes reuelat, quorum alii a dextris, alii a sinistris.

uERS. 42.---Domine, memento mei. Magna gratia in hoc latrone eminet. Nullum membrum a supplicio liberum habet, preter cor et linguam, totum quod liberum habet, offert. Corde credit, ore confitetur. Fidem habuit qui regnaturum credidit quem secum morientem uidit. Spem habuit, qui aditum postulauit. Charitatem firmiter tenuit, qui latronem et de sua iniquitate arguit, et uitam quam cognouerat ei predicauit. Magna uirtus, confitetur quem uidet humana infirmitate morientem, quem negabant apostoli,  quem uiderant miracula diuina uirtute facientem.

uERS. 43.---Amen dico tibi. Pulcherrimum affectande conuersionis exemplum, quod tam cito latroni uenia relaxatur, et uberior gratia quam precatio. Semper enim Dominus plus tribuit quam rogatur; Ille rogabat: Memento mei, etc. Dominus ait: Hodie mecum eris, etc. Cito ignoscit Dominus, quia ille cito conuertitur.

uERS. 44.---Et tenebre, etc. Sol retraxit radios ne aut pendentem uideret Dominum, aut ne impii blasphemantes sua luce fruerentur. Et nota quod sexta hora, id est sole recessuro a centro mundi, crucifigitur; diluculo, id est oriente sole, resurgit, quia mortuus est propter peccata nostra, et resurrexit propter iustificationem nostram . Adam  peccante post meridiem, id est inclinata luce fidei, uox Domini auditur, eodem igitur temporis articulo, quo tunc peccanti Ade obcluserat, nunc latroni penitenti Dominus paradisum reserat.

uERS. 45, 46.---uelum templi, etc. Hoc exspirante Domino gestum est, sed Lucas preoccupat, uolens miraculum solis coniungere miraculo ueli. Scinditur autem uelum, ut arca testamenti et omnia sacramenta legis que tegebantur appareant, et ad gentes transeant. Iosephus ait: uirtutes angelicas presides quondam templi tunc pariter conclamasse: Fugiamus ab his sedibus. Pater, etc. Patrem inuocans, se Filium Dei declarat. Spiritum commendans, non defectum uirtutis, sed confidentiam eiusdem  cum parte potestatis insinuat. Amat enim dare gloriam Patri, in quo nos informat, ut gloriam demus Creatori.

uERS. 47.---uidens autem centurio. uidens quod ita haberet potestatem mittendi spiritum, quod non habet nisi conditor animarum, ipse qui crucifixerat in ipso passionis scandalo, confitetur Dei Filium, quem Iudei post tot miracula credere renuerunt. Unde per centurionem fides Ecclesie designatur, que, uelo mysteriorum celestium per mortem Domini reserato, mox iustum et Dei Filium tacente Synagoga confirmat.

uERS. 48.---Percutientes pectora. Quod percutiunt pectora in signum penitentie et luctus dupliciter potest intelligi. Siue enim cuius uitam dilexerant,  iniuste occisum dolebant: siue cuius mortem se impetrasse meminerant, hunc in morte amplius glorificatum tremebant. Sed quecunque causa pectus tundere cegerit, uideamus distantiam gentis et gentis. Gentiles, moriente Domino Deum timentes, aperte confessionis uoce glorificant: Iudei percutientes solum pectora, silentes domum redeunt.

uERS. 50.---Nomine Ioseph. Ioseph per nobilitatem potentie secularis corpus accipere, per iustitiam meritorum dignus est sepelire.

uERS. 52.---Hic accessit, etc. Non apostoli, sed Ioseph iustus et constans, et Nicodemus, in quo non erat dolus, sepeliunt. Talis est etiam sepultura Christi, que fraudem iniquitatemque non habet, in quo obstruitur tergiuersatio Iudeorum. Nam si  apostoli sepelissent, dicerent non sepultum quem dixerunt raptum.

uERS. 53.---Syndone. Ex simplici sepultura Domini ambitio diuitum condemnatur, qui nec mortui carere possunt diuitiis.

Mystice: In syndone munda Iesum inuoluit, qui pura mente eum suscipit. Hinc etiam mos Ecclesie habet, ut sacrificium altaris non serico, non panno tincto, sed puro lineo celebretur.

Et posuit eum. Bene ergo Christus in monumento iusti conditur, ut habeat Filius hominis ubi reclinet caput, et iustitie habitatione quiescat. Bene nouo, ut in nouitate uite qui Christum suscipit ambulet. Non sepelit Christum, nisi qui credit in Christum.

In monumento exciso. Solus Dominus tumulo includitur,  ut sepultura illius et resurrectio a nostre fragilitate nature dissimilis monstretur. Sepultus est, sed quandiu uoluit: resurrexit, sed quando uoluit. In quo nondum. Si in monumento ubi alius positus fuisset, poneretur, alius resurrexisse fingeretur. In petra exciso, ne si ex multis lapidibus edificatum esset, fossis tumuli fundamentis, furto ablatus diceretur.

uERS. 54.---Et dies erat, etc. Sexta die factus homo, sabbato quieuit Deus. Sexta ergo crucifixus preparationis implet arcanum. Sabbato sepulcro quiescens, resurrectionis exspectat euentum. Sic nos in sexta mundi etate debemus pati pro Domino. In septima, id est, quando morimur, corpus in tumulo,  anima cum Domino post opera manet in quiete, donec in octaua resurgant corpora.

uERS. 55.---Mulieres. Aliis notis Iesu post depositum corpus recedentibus, sole mulieres, que arctius amabant, officium funeris inspiciebant, ut congruo tempore munus deuotionis sue offerrent, exspectantes quod iehsu promiserat, et ideo prime uiderunt.

uERS. 56.---Et reuertentes. Inspecta Domini sepultura reuertentes parant aromata et unguenta, qui lecta, audita, recordata, passione Domini, ad opera uirtutum quibus Christus delectetur se conuertunt, et sabbato silent. Post sabbatum cum muneribus uenturi ad Dominum, cum finita presentis uite parasceue in beata quiete gaudentes exspectant tempus  resurrectionis, quo Christo occurrunt cum redolentibus actionum aromatibus. Et sabbato, etc. Mandatum erat, ut sabbati silentium a uespera usque ad uesperam seruaretur. Ideo mulieres sepulto Domino, quandiu licebat operari, in unguentis preparandis occupantur parasceue usque ad solis occasum, et transacto sabbato occidente sole, ut mane uenientes ungerent eum, quia uespere sabbati, preoccupante iam noctis articulo, monumentum adire non poterant.



CAPUT XXIu.

uERS. 1.---Una autem sabbati, etc. Una sabbati idem est quod prima sabbati, id est, una dies a die sabbati uel sabbatorum, que nunc Dominica dicitur. Quod ualde mane mulieres ad monumentum uenerunt,  magnus feruor caritatis querendi et inueniendi Dominum ostenditur.

Mystice: Exemplum datur, ut, illuminata fide, decussisque uitiorum tenebris, ad sacrum corpus Domini accedamus. Nam sepulcrum figura est altaris, in quo celebratur mysterium corporis et sanguinis Domini. Aromata que deferunt odorem uirtutum, et suauitatem orationum, cum quibus altari propinquare debemus, significat.

uERS. 2.---Lapidem reuolutum. Reuolutio lapidis significat reserationem sacramentorum Christi, que uelo littere tegebantur. Lex in lapide scripta est, cuius ablato tegmine Domini corpus mortuum non inuenitur, sed uiuum euangelizatur: quia etsi cognouimus Christum secundum carnem, sed iam non nouimus  . Potuit autem clauso exire sepulcro, qui clauso exiuit utero.

uERS. 4.---Mente consternate. Mente consternantur, quia et lapidem immense magnitudinis reuolutum stupebant, et corpus tam uenerabile non inuentum dolebant. Sicut tentato in solitudine Domino, expleta uictoria angeli ministrabant ei, ita modo post deuictam mortem uenerunt angeli, qui non solum uerbo, sed etiam fulgenti habitu gloriam annuntiant triumphantis. Et sicut corpori in sepulcro astiterunt, sic etiam corpori consecrato in altari quotidie assistunt.

uERS. 5.---Declinarent uultum. Nota quod nec sancte mulieres in terram cecidisse, nec aliquis  sanctorum in resurrectione Domini prostratus in terram adorare legitur; unde mos cepit in Ecclesia paschali tempore non flecti genua in oratione, sed uultu in terram declinato orare.

uERS. 6.---Recordamini. Die tertia, sicut ex hoc loco habemus, inter discipulos etiam feminis que eum sequebantur, Dominus resurrecturum se predixit. Parasceue hora nona exspirauit, mane prima sabbati resurrexit. Merito autem una die et duabus noctibus in sepulcro iacuit, quia lucem sue simple mortis  tenebris duple nostre mortis que in corpore erat et anima, apposuit, et utramque nostram curauit. Si enim utramque suscepisset, nos a neutra liberasset.

uERS. 8.---Et recordate sunt. Sicut mulieres in  monumento Domini stantes, recordantur uerborum que de sua dispensatione prefatus erat, sic nos inter Dominice passionis mysteria celebranda, non solum passionis, sed et resurrectionis debemus recordari.

uERS. 9.---Nuntiauerunt. Sicut in principio mulier auctor culpe uiro fuit, uir exsecutor fuit erroris, ita nunc que mortem prior gustauerat, resurrectionem uidit, et ne perpetui reatus opprobrium apud uiros sustineret, que culpam uiro transfuderat, transfudit et gratiam. Et quia constantiam predicandi non habet inferior sexus ad exsequendum infirmior, mandatur uiris officium euangelizandi.

uERS. 11.---Et non crediderunt. Quod discipuli tarde credunt, non tam illorum infirmitas quam  nostra futura firmitas fuit, nam illis dubitantibus resurrectio multis argumentis monstratur, que dum legentes agnoscimus, quid aliud quam de eorum dubitatione solidamur?

uERS. 12.---Petrus autem surgens. Ioannes commemorat, quod et ipse et Petrus simul cucurrerunt, et quod Petro intus intreunte in monumentum, et uidente linteamina et sudarium, ipse Ioannes inclinans se, uidit linteamina, nec introiuit. Sed intelligendum est Petrum primo procumbentem uidisse quod Lucas commemorat, Ioannes tacet: post uero ingressum, ut diligentius interiora dignosceret, ingressum tamen antequam Ioannes intraret.

uERS. 13.---Nomine Emmaus. Emmaus ipsa est metropolis ciuitas insignis Palestine, que post expugnationem  Iudee sub Marco Aurelio Antonio principe restaurata, cum statu mutauit et nomen.

uERS. 15, 16.---Dum fabularentur. Loquentes de se Dominus appropinquans comitatur, ut et fidem resurrectionis eorum mentibus incendat, et quod se promiserat facturum, impleat: Ubi sunt duo uel tres congregati in nomine meo, ibi sum in medio eorum . Appropinquans, etc. Oculi, etc. Apparuit quidem in specie propria, sed speciem quam recognoscerent, non ostendit. Sicut et ipsi et intus amabant, et tamen dubitabant, sic ipse foris et presens adest, et quis sit, non ostendit. De se ergo loquentibus presentiam exhibet, sed de se dubitantibus speciem cognitionis aufert.

 uERS. 18, 19, 20.---Peregrinus es, etc. Quibus, etc. Peregrinum putant, quem non agnoscunt. Et uere peregrinus erat eis, a quorum fragilitate per gloriam resurrectionis iam longe stabat, a quorum fide resurrectionis nescia extraneus manebat. uir propheta, etc. Et quomodo tradiderunt, etc. Prophetam et magnum fatentur, Filium Dei tacent, uel quia nondum perfecta credunt, uel si credunt timent tradi in manus Iudeorum, nescientes cum quo loquuntur.

uERS. 21.---Nos autem, etc. Quodammodo redarguunt seipsos, quod in illum redemptionem sperauerint, quem mortuum uiderant, nec resurrecturum credebant, et maxime dolent eum sine culpa occisum, quem innocentem nouerant, et ex hoc tristes  incedebant.

uERS. 22.---Terruerunt nos, etc. Merito dicuntur teruisse eos quibus de non inuento corpore plus mestitiam addiderunt, quam de nuntiata resurrectione gaudium quo recrearentur, afferunt.

uERS. 24.---Abierunt quidam, etc. Cum supra dixerit Petrum cucurrisse ad monumentum, et modo dicat Cleophas: Quidam ex nostris abierunt ad monumentum, etc. Intelligendum est, quod duo simul ierunt. Sed Petrum solum primo commemorauit, quia primitus illi nuntiauit Maria.

uERS. 25.---O stulti et tardi corde. Hic gemina humiliandi necesitas incumbit, qui nec in Scripturis quantum oportet edocti, nec ad implenda que nouimus quantum decet, sumus intenti. Nam si  Moyses et prophete de Christo locuti sunt, et eum per passionem et gloriam intraturum predixerant, quomodo gloriatur se esse Christianum, qui neque in Scripturis qualiter ad Christum pertinent inuestigat, neque ad gloriam quam cum Christo habere cupit, per passiones attingere desiderat?

uERS. 28, 29.---Et ipse, etc. Mane nobiscum, etc. Talem se exhibuit in corpore, qualis apud illos erat in mente. Probandi erant, si hunc quem nondum ut Deum diligebant, saltem ut peregrinum diligerent. Sed quia extranei a claritate esse non possunt, cum quibus ueritas gradiebatur, ad hospitium uocant, imo cogunt. Quo exemplo colligitur, quia peregrini non solum ad hospitium sunt uocandi, sed etiam trahendi.

 uERS. 30.---Fregit, etc. Quem in expositione Scripture non cognouerunt, in fractione panis nouerunt, quia non auditores legis, sed factores iustificabuntur, et ueritas melius operando quam audiendo intelligitur.

uERS. 31.---Aperti sunt, etc. Subtrahitur carnalibus oculis species infirmitatis, ut mentibus incipiat apparere gloria resurrectionis.

uERS. 32.---Et dixerunt, etc. Mystice: Ideo in Christo illis ostensa est alia effigies, ne eum nisi in fractione panis cognoscerent, ut omnes intelligant se Christum non agnoscere, nisi fiant participes corporis eius, id est Ecclesie, cuius unitatem commendat Apostolus in sacramento panis, dicens:  Unus panis, unum corpus multi sumus . Cum ergo panem benedictum porrigit, aperiuntur oculi ut eum cognoscant, et remouetur impedimentum quod a Satana in oculis erat, ne agnosceretur iehsu. Et hoc impedimentum permittit inesse Dominus donec ad sacramentum panis ueniatur. Sed participata unitate corporis, aufertur impedimentum inimici, ut possit Christus agnosci.

Ardens.  Exaudito sermone, cor prius torpore incredulitatis et timoris frigidum igne sancti Spiritus est accensum, ut iam superno desiderio ardeat, et ad credendam ueritatem se extendat. Quot preceptis instruitur homo, quasi tot facibus inflammatur.

uERS. 34.---Surrexit Dominus. Iam fama erat  quod resurrexerat iehsu ab illis mulieribus facta, et a Simone Petro cui apparuerat, hec loquentes inuenerant isti duo, sed et ipsi prius audierant quod resurrexerat, sed timuerunt dicere in uia quando tantummodo angelos dixerunt uisos mulieribus. Ignorantes enim eum cum quo loquebantur, poterant timere ne inciderent in manus Iudeorum, si quid passim dicerent de Christi resurrectione.

uERS. 36.---Stetit iehsu, etc. Hec ostensio est illa, de qua Ioannes ait : Cum sero esset die, etc., et dixit eis: Pax uobis. Quod uero dicit Ioannes Thomam non fuisse cum illis: cum Lucas dicat istos duos inuenisse undecim congregatos, et eos qui cum eis erat, intelligendum est quod Thomas inde exisset antequam Dominus eis hoc loquentibus  appareret.

uERS. 37, 38.---Spiritum uidere. Et dixit eis. Nouerant discipuli fuisse uerum hominem, sed postquam mortuus est, non credunt tertia die potuisse ueram carnem de sepulcro resurgere. Putant ergo se uidere spiritum quem emisit in passione, sed hunc errorem aufert Dominus.

Quid turbati estis.  Credebant apostoli, sed tamen turbantur, etc., usque ad quod clausis ianuis, Dominus cum corpore suo se improuisus infuderit.

Cogitationes, etc. False non desuper descendentes, sed sicut mala herba in corde ascendentes, fidem quam in uobis plantaui exigo, quod ex uobis ortum est condemno, si non est ueritas resurrectionis,  perditus est fructus passionis.

uERS. 39.---Palpate et uidete. Multis documentis persuadet resurrectionem prebendo se, et oculis uidendum, et manibus contrectandum, qui dum palpando ossa carnemque monstrat, statum sue uel nostre resurrectionis signat, in qua corpus nostrum, et subtile erit per effectum spiritualis potentie, et palpabile per ueritatem nature. Post resurrectionem Dominus in corpore suo duo contraria ostendit, et palpabile eiusdem nature ut informet ad fidem, et incorruptibile alterius glorie, ut inuitet ad premium.

uERS. 40.---Ostendit eis manus, etc. Ut ostensa uulnerum cicatrice infidelitatis uulnus sanaret, quas  cicatrices et tunc seruauit, et in iudicio seruaturus est. Primo ad fidem resurrectionis astruendam: deinde ut Patri pro nobis supplicans, quale genus mortis pro homine pertulerit semper ostendat: tertio, ut sua morte redemptis quam misericorditer sint adiuti, propositis eiusdem mortis insinuat indiciis. Sed postremo, ut in iudicio quam iuste damnentur impii denuntiet, ostensa quam ab illis accepit cicatrice. Non ergo ex impotentia curandi cicatrices seruauit, sed ut perpetuum uictorie sue circumferat triumphum.

uERS. 41.---Habetis hic aliquid. Ad insinuandam ueritatem resurrectionis, non solum tangi, sed conuesci uoluit, non quod uel ipse uel nos post resurrectionem cibo debeamus indigere, sed ut corpus,  non spiritum esse manifestaret, manducauit potestate, non necessitate. Aliter absorbet aquam terra sitiens aliter solis radius calens: illa indigentia, iste potentia.

uERS. 42.---Piscis assi. Piscis assus, ipse mediator passus, in aquis humani generis captus laqueo mortis, assatus tempore passionis. Ipse et fauus mellis nobis est in resurrectione. Fauus mellis in cera, id est Diuinitas in humanitate. In huius mellis comestione signatur, quia illos in corpore suo ad eternam quietem suscipit, qui cum tribulationes pro Deo sentiunt, ab amore interne dulcedinis non recedunt. Qui hic assantur, illic uera dulcedine satiabuntur.

uERS. 43.---Et cum manducasset. Omnes ambages  aufert: uisus est, tactus est, manducauit, et ne in aliquo sensus humanos ludificasse uideretur, mittit manus ad Scripturas, ut etsi magicis artibus uideatur potuisse quod uoluit, sicut dicunt pagani, saltem uideant prophetare non potuisse antequam natus fuit.

uERS. 45.---Tunc aperuit. Post uisum, post contactum, post commemoratam legem aperuit sensum, ut quod uident et legunt, intelligant, deinde post sui corporis commendatam ueritatem commendat Ecclesie unitatem: Et predicari in nomine eius.

uERS. 46.---Oportebat, etc. Oportebat ut ministri qui penitentiam et remissionem erant predicaturi  in omnes gentes, inciperent ab Hierosolymis. Non solum quia illis credita sunt eloquia Dei, et quia eorum est adoptio filiorum, et gloria testamenta, et legislatio; sed ideo etiam ut gentes uariis erroribus et facinoribus implicite, hoc maxime indicio diuine pietatis ad spem uenie prouocentur, quod eis qui Filium Dei crucifixerunt, ueniam relaxat.

uERS. 49.---uos autem sedete. Postquam discipulos de uirtute predicationis perfecte instruxit, cum repente si uellet posset eos roborare, distulit, dicens: uos autem sedete. Ut exemplum sequentibus daret, ne imperfecti predicare ante tempus presumant. In ciuitate sedet, qui intra mentis claustra se constringit, ne loquendo exterius euagetur, ut cum  diuina uirtute perfecte fuerit indutus, tunc quasi a seipso foras exeat, alios instruendo.

uERS. 50.---Eduxit autem eos. Pretermissis omnibus que per quadraginta dies gesta sunt, primo resurrectionis diei tacite coniungit nouissimum quo ascendit in celum. Et pulchre benedicturus discipulos, educit in Bethaniam, que domus obedientie dicitur, quia qui propter inobedientiam peruersorum descendit, propter obedientiam conuersorum ascendit.

uERS. 53.---In templo. Ut in loco orationis inter laudum deuotiones, promissum sancti Spiritus aduentum, paratis per omnia cordibus exspectent. Sic  nos post celebrata in Hierosolymis, id est uisione pacis, passionis et resurrectionis solemnia, Domino duce petamus Bethaniam, ut mente quieta corporis et sanguinis eius sacramentis imbuamur, et domus obedientie esse curemus.

Laudantes et benedicentes. Lucas qui sacerdotium Christi ceteris amplius exponendum suscepit, et ideo Euangelium suum a ministerio templi per sacerdotium Zacarie cepit, pulchre hoc in templi deuotione compleuit, cum apostolis ibi ministros, scilicet, noui sacerdotii futuros, non in uictimarum sanguine, sed in laude Dei et benedictione concludit.





EuANGELIUM SECUNDUM IOANNEM. *



PROLOGUS.


Omnibus diuine Scripture paginis, Euangelium excellit, quia quod lex et prophete futurum predixerunt, hoc completum dicit Euangelium. Inter ipsos autem euangeliorum scriptores Ioannes eminet in diuinorum mysteriorum profunditate, qui a tempore Dominice Ascensionis per annos sexaginta quinque uerbum Dei absque adminiculo scribendi usque ad ultima Domitiani predicauit tempora. Sed occiso Domitiano, cum permittente Nerua de exsilio redisset Ephesum, compulsus ab episcopis Asie de ceterna Patri diuinitate Christi scripsit aduersus hereticos, qui eo absente irruperant in eius ecclesias, qui Christum ante Mariam fuisse negabant. Unde merito in figura quatuor animalium aquile uolanti comparatur,  que uolat altius ceteris animalibus, et solis radios irreuerberatis aspicit luminibus. Ceteri quippe euangeliste, qui temporalem Christi natiuitatem et temporalia eius facta, que gessit in homine sufficienter exponunt, et de diuinitate pauca dixerunt, quasi animalia gressibilia, cum Domino ambulant in terra. Hic autem pauca de temporalibus eius gestis edisserens, sed diuinitatis potentiam sublimius contemplans, cum Domino ad celum uolat. Qui enim supra pectus Domini in cena recubuit, celestis haustum sapientie ceteris excellentius de ipso Dominici pectoris fonte potauit. Legerat siquidem euangelia trium euangelistarum, et approbauerat fidem eorum et ueritatem in quibus deesse uidit aliqua gestarum rerum historie, et ea maxime que Dominus  gessit primo predicationis sue tempore, scilicet, antequam Ioannes Baptista clauderetur in carcere. Hec ergo quasi dimissa ab illis, scribit Ioannes que fecit iehsu antequam Ioannes traderetur, sed maxime diuinitatem Christi et Trinitatis mysterium commendare curauit. Tres siquidem alii euangeliste, dicta et facta Domini temporalia, que ad informandos mores uite presentis maxime ualent, copiosius consecuti, circa actiuam uitam sunt uersati. In qua laboratur, ut cor mundetur ad uidendum Deum. Ioannes uero pauca Domini facta dicit, uerba uero  Domini que Trinitatis unitatem, et uite eterne felicitatem insinuant, diligentius conscribit, et sic in contemplatiua uita uirtute commendanda, intentionem suam et predicationem tenuit. In qua contemplatiua uacatur, ut Deus uideatur. Iste siquidem est Ioannes quem Dominus de fluctiuaga nuptiarum tempestate uocauit, et cui matrem uirginem uirgini commendauit.



CAPUT PRIMUM.

uERS. 1.---In principio erat uerbum. Contra eos qui propter temporalem Christi natiuitatem dicebant Christum non semper fuisse, incipit de eternitate uerbi dicens: In principio erat uerbum.

uERS. 3.---Omnia per ipsum facta sunt.  Non est creatura per quem omnis creatura facta est, etc.,  usque ad que concordant cuncti potentie Diuinitatis.

Et sine ipso factum est nichil.  Ita distinguit: Et sine ipso factum est nichil. Ordo: Nihil est quod factum est sine ipso.

uERS. 4.---Quod factum est, erat uita in ipso.  Ioannes Chrysostomus: Et sine ipso factum est nichil. Quod factum est. Hilarius: Sine ipso factum est nichil, quod factum est in ipso.

uERS. 6.---Fuit homo missus. Postquam sublimi uolatu ultra omnem naturam in altitudinem theologie ascendit, quia uerbum apud Patrem semper fuisse contemplatus est, mox ad humilitatem humane nature, et specialiter precursoris uerbi descendit contra illos qui dicebant humanam naturam in  primo parente ex toto perditam et ad nichilum redactam. Homo missus. Homo, non angelus, ut heretici uolunt, missus a Deo. Ideo potuit dicere de Deo.

uERS. 9.---Erat lux uera. Omnis homo dicitur illa natura in homine, que ad imaginem et ad similitudinem Dei facta est. Alia omnia que sunt in homine inferiores partes hominis sunt, et quodammodo extra hominem sunt. In illa scilicet, anima uelut in quodam mundo superiori uera lux lucet, et in illum mundum uenientes, et per gratiam renascentes illuminat, quia  quorum uita et conuersatio in celis est, quasi in alio mundo sunt.

uERS. 11.---Et sui eum non receperunt. Ab initio mundi nullum tempus erat in quo receptores diuini uerbi non essent, unde addit: Quotquot autem receperunt.

uERS. 12.---Filios Dei fieri. Mirabilis potestas ut qui filii diaboli erant, et filii Dei et fratres Christi per eum liberati dicantur, quo autem ordine filii Dei fiant, et quomodo hec generatio distat a carnali, subditur: Qui non ex sanguinibus.

uERS. 14.---Et uerbum caro factum est. Ut autem secure credamus homines nasci ex Deo, subdit Deum nasci ex homine, ex hac susceptione infirmitatis sanatur nostra infirmitas, ut possimus filii Dei fieri.  Et hoc est: Et uerbum caro factum est. Quod superius erat, inferius descendit. Quid mirum: si quod erat inferius, in id quod superius est ascendit? Nec mirum, si homines nascuntur ex Deo, quia Deus ex homine est natus. Plenum gratie et ueritatis. Homo Christus plenus fuit gratia, quia nullis precedentibus meritis ex quo conceptus est, fuit Deitas in eo implens hominem illum omni plenitudine redundante, in omnes sanctos, unde et mater eius non tantum dicitur mater hominis, sed et mater Dei. Nec mirum, si dicitur, homo etiam Deus, cum Deus dicatur etiam homo, hec autem gratia dicitur et ueritas, quia sic olim promissum est, et modo exhibitum, scilicet, ut Deus sit in homine implens eum omni bono, et per eum suos.

 uERS. 15.---Hic erat quem dixi. Per demonstratiuum pronomen innuitur Christum affuisse in illo loco. Sepe enim ipse Dominus adhuc ignotus antequam baptizaretur et predicaret, ad Ioannem solitus erat uenire. Qui post me uenturus est. Qui post me natus, post me predicaturus, baptizaturus, moriturus. Non quod iam non esset natus, quando hec dixit, quia etiam baptizatus: sed uenturus in predicatione, in morte, sed non in resurrectione. Ante me factus est, quia prior me erat. Ex Greco, coram me factus est, id est, apparuit mihi quidem, scilicet, quia prior me erat.

uERS. 16.---Et de plenitudine. Exposito testimonio precursoris, redit euangelista ad testimonium  sue assertionis. Quasi dicat: uerbum caro factum est: uidimus gloriam eius plenam gratie et ueritatis, et de plenitudine eius nos omnes accepimus. Gratiam, ut ipsum credamus, et ueritatem qua illum intelligemus. Accepimus.  Non solum gratiam, que plane gratis datur, non pro merito ut fidem que per dilectionem operatur, ex qua iustus uiuit, sed pro ista, gratiam, id est beatitudinem eternam, que et merces iustitie dicitur, et etiam gratiam, quia meritum ex gratia. Gratiam pro gratia. Gratia in conceptione boni per gratiam datur. Gratia simpliciter que non est meriti, si postea cum illa operamur, in bonis consuescimus, et tunc datur gratia pro gratia priori.

 uERS. 17.---Per Moysen. Per Moysen seruum prenuntiatio, per Dominum Iesum salutis impletio.

uERS. 18.---Deum nemo uidit unquam. Id est, nullus purus homo uiuens in hoc corpore uidit Deum ut est, unde dictum est Moysi: Non uidebit me homo et uiuet , id est, nemo uiuens in corpore uidebit diuinitatem meam. Unde ista adiecit Deus Moysi: Sta in foramine petre, et cum pertransiero uidebis posteriora mea . Petra, id est, Christus, foramen, crucis patibulum, pertransiero, id est, transiero de mundo ad Patrem. Posteriora, ortus eius, passio, resurrectio, ascensio, per que credita ad eius beatitudinem et uisionem peruenimus. Quod legitur Deum apparuisse hominibus siue uisibiliter  carnalibus oculis, siue inuisibiliter propheticis uisionibus per subiectam creaturam, intelligendum est, uisiones enim prophetarum quadam spirituali creatura facte sunt, quibus Deum uidisse perhibentur.

Unigenitus Filius, etc. Que sit summa gratie et ueritatis, breuiter subdit, scilicet cognitio ipsius Trinitatis, unde: Hec est uita eterna, ut cognoscant te unum uerum Deum, et quem misisti Iesum Christum. Que in hac uita non plene est, quia nemo in carne uidit Deum ut est. Unde nec ipse Moyses nedum per eum data sit gratia, sicut etiam ipse post omnia uisa in typo Dei dixit: Ostende mihi teipsum , sed Filius qui est in secreto Patris narrauit, quia nemo nouit Patrem nisi Filius, et cui uoluerit Filius  reuelare . Ipse narrat suis quid de Trinitate deitatis sentiendum sit, quomodo ad eam perueniendum, et ad ipsam introducit.

uERS. 19.---Et hoc. Et hec et cetera sequentia testimonia Ioannis, exhibita sunt post baptizatum Christum, cum iam iehsu ueniret inuitare discipulos, quos Ioannes suis testimoniis mittit ad eum. Testimonium contra hoc, quod occultus Christus: occultus quia humilis: humilis ut possit sperni et occidi, ut redimeret mundum. Tu quis es. Putabant Iudei Ioannem esse Christum, qui in lege promittebatur. Alii putabant eum esse Eliam, propter nimiam abstinentiam et castitatem, et solitariam uitam, et asperrimam delictorum reprehensionem, et durissimum future uindicte terrorem. Alii dicebant eum esse unum de  prophetis resuscitatum, propter prophetie gratiam.

uERS. 20.---Confessus est. Confessus est, ut postea dicit, non quod erat Christus. Non negauit quod erat, id est, quod esset precursor, ut post interrogatus dicit: Ego uox clamantis. Ordo uerborum, et confessus est et non negauit quando miserunt.

uERS. 21.---Elias es tu? Cum omnes scirent nomen Christi, sciebant etiam quod Elias precessurus sit eum. Sed ipse Elias precessurus, in potestate iudicaturum, Ioannes figuraliter Elias eumdem iudicandum, ut sint duo precones sicut duo aduentus eiusdem, unde: Non sum Elias, id est, non preco: potentiam indicans; sed in quam offenditis ostendo  humilitatem: quasi dicat: Seruite humili antequam excelsus iudicet. Ecce nec ego Christus, nec a parte potentie iudex.

uERS. 23.---Ego uox clamantis in deserto. Non dicit, Ego sum homo, uel Ioannes, uel filius Zacarie. Non considerat humanam subsistentiam uel generationem, sed ultra hec omnia exaltatus precursor uerbi, deserit omnia que intra mundum continentur. Ascendit in altum factus uox uerbi, nullam in se substantiam fatetur preter abundantiam gratie, qua excedit omnem creaturam, ut sit uox uerbi. uox est interpres animi, animus autem, id est intellectus omnium est Filius Dei. Ioannes ergo uox est et interpres huius animi, quia primo mundo eum demonstrauit: Ecce agnus Dei. Isaias, Hoc de  Ioanne prophetauit: Ego uox clamantis in deserto, in qua uerbum sonat, id est prophetia, et ostensio et lucerna uerbi presentis.

uERS. 24.---Ex Phariseis. Id est, ex principibus Iudeorum, qui doctrinam non querunt, sed inuident. Qui tamen ad Ioannem ideo ueniunt, quia audiunt eum predicasse communem omnium resurrectionem, quam et ipsi credebant, unde et ipsi in multis Christo consentiunt. Paulum quoque apostolum in multis audierunt.

uERS. 25.---Quid ergo baptizas. Audiebant Pharisei in prophetis Christum uenturum et baptizaturum, scientes Iordanem figuram baptismi gessisse, eumque Eliam et Eliseum siccis pedibus transisse, figuramque baptismi in Elia et Eliseo non dubitabant  precessisse, unde et nunc eos surrexisse putabant et baptizasse, unde nec interrogant, Es tu unus prophetarum? sed solummodo: Es tu propheta? ille uidelicet qui prefigurauit baptismum.

uERS. 26.---Ego baptizo in aqua. Non imputetur audacie quod ago, quia corpora abluo aqua, non aufero peccata, ut sicut nascendo et predicando precursor sum, sic et baptizando, sed iste medius inter uos est qui peccata tollit.

uERS. 27.---Cuius ego non sum dignus, etc. Non ait non soluam. Soluit enim, quoniam ipsum manifestauit et de diuinitate et humanitate ipsius multa aperuit; sed, Non sum dignus, quia indignum ad hoc agendum se reputat, in quo simpliciter indicatur humilitas.

 uERS. 28.---Hec in Bethania. Due sunt Bethanie. Una trans Iordanem, altera circa non longe ab Hierusalem, ubi Lazarus suscitatus est. Illa que trans Iordanem est significat humanam naturam sub lege naturali ante fluenta gratie, que gratia post incarnationem Christi abundans fuit, que natura ad hoc creata erat; ut legi nature obediret in qua Ioannes baptizat, quia a peccato non liberat. Baptizat ultra fluenta diuinorum donorum, que nondum in Christo inchoauerant in humanam naturam descendere. Illa que est citra Iordanem significat eamdem humanam naturam obedientem sub lege gratie, que est proxima Hierusalem, id est uisioni pacis, per caritatem,  in qua Christus mortuum suscitat quia a peccato liberat.

uERS. 29.---Altera die uidit Ioannes Iesum. Typice. Ioannes, id est populus gratie, altera die, id est post legem, cognoscit agnum quo redimitur. uenientem ad se, et ait. Non solum gressibus corporis, sed etiam interioris sue contemplationis accessibus, quia dignatus est a Ioanne cognosci secundum diuinitatem et humanitatem. Ecce agnus Dei, etc. Tria ministrat agnus possidentibus se, lac simplicis doctrine quo paruuli nutriuntur, lanam, id est incrementa uirtutum, esum carnis sue. Peccata mundi. Peccatum mundi dicitur originale peccatum quod est commune totius mundi quo tota humana natura simul et semel condita leges diuinas per inobedientiam  transgressa est in paradiso, quod originale, singulaque superaddita gratia relaxat.

uERS. 30.---Post me uenit uir. Christus est uir in quo nobis congruit et pro nobis soluit, et Filius Dei in quo Patri congruit et peccata dimittendo reconciliat nos ei.

uERS. 31.---Ut manifestetur. Hic est agnus qui tollit peccata, quod non ego quem etiam melius modo noui, sed propterea baptizo ut manifestetur Isreli. Ne enim propter insolentiam minus baptizarentur a Christo in spiritu, usu baptizandi ei uiam parauit, unde postquam ad ipsum, qui uia est, uentum est, baptismus eius cessat. In baptismo etiam Ioannis manifestatur humilitas Christi, que est impletio totius iustitie; sicut enim opus est Christum  nasci et mori, sic et baptizari. Si enim ipse qui non eget a seruo baptizatur, non dedignentur quantumcunque sapientes et sancti a Domino baptizari, sine quo permanent in peccatis. Baptizans. Christus a Ioanne baptizatur, ut indicetur omnis humilitas que est omnis iustitia. Sed non solus, ne baptisma Ioannis sanctius et maius, in quo Deus homo baptizatus est, uideretur baptismo Christi, in quo homines baptizantur. Baptizantur autem alii a Ioanne, ut usus baptizandi preparet uiam baptismo Christi.

uERS. 32.---Et testimonium. Sicut dixit se uenisse ut manifestaret Christum, ita perhibuit testimonium, scilicet uidit spiritum. In quo didicit, quod prius nesciuit: uenerat etiam predicare penitentiam, id  est, facere preparationem predicationis Christi, sed tantum de preparatione baptismi ponit singulariter, quia baptismus Christi est summum sacramentum inter alia. Spiritum descendentem. Non quod modo primum descenderit, sed ut per hoc descendere ostendatur, et manere in baptizatis aqua et non aliter, et ut Ioannes per eum de Christo excellentius intelligeret.

uERS. 33.---Et ego nesciebam.  uisa columba, dicit se per eam didicisse, quod prius nesciebat, etc., usque ad unde Apostolus: In labore et mente sunt differentes, in operatione indifferentes.

 Ostendit Ioannem non scire per baptismum Christi, id est mundum esse redemptum, nam sciebat  bat eum Filium Dei esse, et natum in carne. Aug. dicit Ioannem ignorasse hoc tantum utrum sibi retineat uim baptizandi, an alicui suorum tribuat. Et manentem.  Spiritualiter dicitur spiritum manere in Christo, a quo nunquam per peccatum recessit, in quo semper mirabiliter uixit et mirabiliter operatus est; in sanctos uenit, et per peccata recedit. Manet tamen semper in eis ad aliquid, ut Christus eis promisit, scilicet ut bonis semper insistant. Ad aliquid non manet, scilicet ut ex eo prophetent, uel miracula faciant, et ideo hoc quod dicit est primum signum agnoscendi Christum.

Qui baptizat. Baptizat Christus in spiritu, non solum remittendo peccata in aqua, sed et post purgando, et amorem accendendo, et donis implendo.

 Hic est Filius Dei. Hic testatur Filium Dei quem superius uirum uocabat: ut ab eo habeatur testimonium utriusque nature.

uERS. 35.---Altera die iterum stabat Ioannes. Typice. Stat Ioannes, cessat lex, tamen testimonium perhibens Christo. Ambulat iehsu, id est gratia hinc inde colligens.

uERS. 37.---Secuti sunt Iesum. Secuti sunt, ut eum iam potius quam Ioannem audirent, non tamen adhuc ei penitus adherentes, sed ut uideant ubi habitat, ut assidue ad eum ueniant, et ab eo erudiantur, et postea perfecte sunt secuti, quando eos de naui uocauit. Duo sequuntur, quia qui sequuntur gemina caritate debent accendi.

uERS. 38.---Conuersus. Quasi a tergo uiderant, sed  quasi faciem prebuit illis dum de maiestate descendit, ut posset uideri, dum pro umbra legis Euangelii lucem exhibuit. Quid queritis? Interrogat non ignorans, sed ut mercedem habeant respondentes, qui rem, non personam, quid, non quem, ne se uideatur ostendere, illi personam respondent. Ubi habitas? Mystice. uolunt ostendi sibi in quibus Christus habitet, ut se illis assimilent. uel, qui incarnationem uident, pie querunt ostendi sibi eternam mansionem quomodo sit apud Patrem.

uERS. 39.---uenite. Quasi sermone non potest explicari, sed opere demonstratur, uenite credendo et operando, et intelligetis; uenite testimonio Ioannis et a lege recedite, et gratiam recipietis. Die illo. Ostendit Nouum Testamentum, siue presentem uitam. Hora  autem erat quasi decima. Quia ex lege uenerant, decalogus ad Christum misit, hora decima querunt ab eo doceri, quia non alius docet legem, nisi qui dedit eam. Docet autem cum misericordia et implentur que implere non poterant, uel hora decima uesperam mundi indicat.

uERS. 40.---Frater Simonis Petri, unus ex duobus qui audierant a Ioanne, et secuti fuerant. Frater iunior natu prior credit, non enim est ordo fidei inanis. Forte ad dignitatem Andreas dicitur esse frater Petri, super quem, id est super cuius fidem fundanda erat Ecclesia.

uERS. 41.---Inuenit hic primum. uera pietas statim inuentum thesaurum nuntiat fratri, ut sicut est  sanguine, sit et germanus in fide. Inuenimus Messiam, etc. Christus Grece, Messias Hebraice, unctus Latine, uere enim unctus est a Spiritu sancto specialiter, a qua unctione Christiani appellantur. Quod Iacob erexit lapidem post uisionem in titulum quem olei superfusio unxit, iam diuinitus per illam petram, futuram petram, scilicet Christum Spiritu sancto ungendum figuraliter intellexit, in qua petra sic fundari Ecclesiam prefigurabat, etc.

uERS. 42.---Tu es Simon filius. Prius dicit nomen ut habet a parentibus, ut significetur mutatio, dum de Simone Petrum dicit. In mutatione autem notatur uiuacitas mysterii, sed nec prius nomen caret uirtute. Est enim Simon obediens filius gratie uel columbe, dum uenit ad Iesum, sequens fratrem,  unde a petra Christo dicitur Petrus, infirmus in illo, in figura Ecclesie que in petra fundatur.

Tu es Simon.  Ideo nomen mutauit ut ostendat quia ipse est qui uetus Testamentum dedit, et nomina transmutauit, quia Abram Abraham uocauit, et Sarai Saram, et Iacob Isrelem. Igitur multis quidem et a natiuitate nomina imposuit, ut Isaac et Samson, aliis autem post eam que a progenitoribus est nuncupationem, ut Petro et filiis Zebedei. Nam quibus quidam a prima etate debebat uirtus clarescere, ex tunc nomina susceperunt: quibus autem postea debebat augeri, postea nuncupatio posita est.

Filius Ioanna, etc. Iona dicitur et Ioanna indifferenter. Iona columba, Ioanna gratia interpretatur.

 uERS. 43.---In Galileam et inuenit Philippum. Galilea dicitur transmigratio, uel reuelatio. Transmigrat enim homo de uitiis ad uirtutes, et post de uirtute in uirtutem, et sic fit ei reuelatio, ut uideatur Deus deorum in Sion. uocaturus ergo discipulum ad sequendum, id est ad imitandum exit in Galileam, ipso loco innuens, ut sicut ipse proficiebat sapientia, et sicut per passiones intrauit in gloriam, sic et sequaces.

uERS. 44.---A Bethsaida ciuitate. Non frustra nominatur ciuitas, nec frustra dicitur Philippi, Petri et Andree. Sonat enim domus uenatorum, in quo notatur animus et officium istorum: sunt enim uenatores in capiendis animabus, unde Philippus, antequam fiat apostolus, sponte uocat Nathanelem.

 uERS. 45.---Inuenit Philippus, etc. Nathanel peritissimus Scripturarum intelligit quod non alii, scilicet a Nazareth exire singularem Nazarenum: quia autem doctissimus, non est in apostolum electus: omnes enim apostoli primum de idiotis, ut confundantur sapientes. Quem scripsit Moyses. Ut cautus uenator multis rationibus ueritatem fratri astruit, scilicet quod iehsu est qui prenuntiatur in lege et prophetis. Filius Ioseph, qui est de domo Dauid, ut per eum  cum Maria matre eius  notetur esse ex Dauid.

uERS. 46.---Et dixit ei Nathanel. uel dubitando interrogat uel affirmat ut legisperitus, a ciuitate  tanti nominis posse esse aliquem bonum uel eximium doctorem, uel summum Saluatorem. Dicitur enim Nazareth, flos uel germen munditie, uel sanctitas. Utrique autem pronuntiationi congrue subditur: ueni et uide, etc.

uERS. 47.---Ecce uere Isrelita. Dolus, id est simulatio. Si enim habet peccata, confitetur. Non ergo negat peccatorem, sed in eo laudat confessionem. Pharisei autem sunt dolosi qui se bonos predicant cum sint mali.

uERS. 48.---Unde me nosti? Cognoscens Dominum loqui de sua conscientia, non ex indignatione querit, sed admirando, unde et ex qua uirtute. Sub ficu uidi te.  Nathanel, id est donum Dei, est uerus populus Isrel donum Dei, qui erat  sub ficu abditus, id est subditus sub consuetudine peccandi et umbra mortis, ut primi parentes sub fici foliis se texerunt, ubi prius uisus esset a Domino et quesitus, quam Dominum uideret et quereret, et ante etiam quam per apostolos uocaret.

uERS. 49.---Rabbi, tu es Filius Dei. Quia cognouit Nathanel Christum absentem uidisse que ipse in alio loco gesserat, id est, quomodo et ubi uocatus sit a Philippo, quod est indicium Deitatis, fatetur non solum magistrum, sed et Dei Filium, et regem Isrel, id est Christum in quo probatur esse Isrelita, ut dicitur, id est uidens Deum.

uERS. 51.---uidebitis celum apertum. Nathanel Isrelita, dicitur uisurus apertum celum, et angelos Dei descendentes et ascendentes, ut olim patriarcha  Iacob uidit scalam, et angelos ascendentes et descendentes, qui per benedictionem uocatus est Isrel. Angelos Dei. Sepe hoc miraculum apparuit quod angeli ascendebant et descendebant super Christum. Super Filium hominis. Christus dicit se Filium hominis, affirmans quod minus est, scilicet humanitatem, Nathanel et Petrus Filium Dei, quod maius est, affirmantes diuinitatem. Ecce confirmatio utriusque nature in Christo. Isti confitentes deitatem, merentur ascendere, ille asserens humanitatem, testatur se ad redimendum uenisse. Super Filium hominis. Confirmat se esse hominem ne aliqui errarent, credentes ipsum tantum esse Deum ut etiam Petrus cum dixit: Absit a te, Domine.



CAPUT II.


uERS. 1.---Et die tertia.  Post ostensionem Christi per testimonia Ioannis ipse se miraculo ostendit.

Et die. Significat tertia die, id est tempore gratie, post tempus, id est ante legem et sub lege Christum ad nuptias Ecclesie per carnem uenisse.

uERS. 2.---uocatus est autem. In quo ostendit non despiciendas nuptias quas fecit, et sacramentum nuptiarum insinuat.

uERS. 3.---Deficiente. uinum deficit, ut mirabiliter uino de aqua facto, uirtus latentis Deitatis appareat.

 Maior uirtus est in creatione et gubernatione  celi et terre, etc., usque ad per que uirtus que in maioribus etiam operatur, ad memoriam reducitur.

uERS. 4.---Quid mihi.  In his non negat matrem, ut heretici dicunt, etc., usque ad intrationem ad Deum intelligit, uinum bibit.

uERS. 6.---Binas uel.  Aestimantis est hoc dicere, ut ipsas diceret binas quas et ternas, etc., usque ad tribus filiis Ne disseminate.

uERS. 7.---Et impleuerunt. Quod iussu eius implete sunt hydrie, significat quod etiam illa Scriptura a Domino est, sed dum in ea sub uelamine, id est adopertione littere, latet Christus, sapit aquam insipidam. Cum autem aufertur uelamen, est uinum inebrians. Potuit quidem uacuas implere  uino, qui cuncta creat ex nichilo, sed maluit de aqua uinum facere, ut doceret se non soluere legem, sed implere, nec in Euangelio alia facere uel docere quam que prophetia predixit.

uERS. 9.---Ut autem gustauit. Triclinium, id est tres ordines discumbentium, altitudine distantes inter se, id est doctores, continentes, coniugati. Architriclinus aliquis legisperitus, qui bibit spiritualem sensum legis. Unde spiritualem sensum in Scripturis aperire discipulis est aquam in uinum conuertere, ut quando post resurrectionem aperuit illis sensum, intelligerent Scripturas. Aquam uinum factam. Per aquam baptismus Ioannis, per uinum passio Christi, unde et uinum prius fertur architriclino, id est Ioanni qui ante bibit passionem quam Christus.

 uERS. 11.---Hoc fecit.  In initio signorum que mortalis mortalibus erat daturus, aquam uertit in uinum, sicut iam immortalis discipulis aperuit sensum, ut in lege et prophetis intelligerent Christum, ita carnales mentes prius sapore sapientie imbuit, postea resuscitatos maiori gloria completurus.

uERS. 12.---Post hec, etc. Post initium signorum de uino, subdit aliud indicium diuine maiestatis in eiectione uendentium de templo. Typice. Filius Dei ut humilis, descendit Capharnaum, id est in mundum, secundum quod habet matrem et fratres.

uERS. 13.---Et prope erat Pascha. Pascha agimus, dum a uitiis ad uirtutes transimus. Ad hoc iehsu uenit dum Ecclesiam quotidie uisitat, et actus  cuiusque considerat, et eos eiicit qui inter sanctos, uel ficte bona, uel aperte mala faciunt. Per boues qui arant, predicatores doctrine celestis significantur, hos uendunt qui non amore Dei, sed pro questu temporali predicant. Oues innocentes sua uellera uestiendis prebent, per has signantur opera munditie et pietatis, que uenduntur, dum pro humana laude geruntur. Spiritus ut columba apparuit, unde per columbam spiritus accipitur, quam uendunt Simoniaci. Nummos dant mutuo in Ecclesia, qui non simulate celestibus, sed aperte terrenis seruiunt. Hi omnes eiiciuntur de parte sortis sanctorum, qui uel ficte bona, uel aperte mala faciunt, et funiculis peccatorum modo flagellantur ad correctionem;  qui, si incorrecti permanserint, in fine ligabuntur. Oues quoque et boues eiicit, quia talium uitam et doctrinam ostendit reprobam. Et mensas subuertit, quia in fine ipse res quas dilexerunt, destruuntur. Et ascendit. Si ipse qui dedit decreta Dei, custodit, docet quanta cura hominibus debet esse uacare orationibus et Dei solemnitatibus. Bis legitur ad Pascha ascendisse. Semel primo anno predicationis, nondum incarcerato Ioanne, unde hic agitur. Secundo cum ad passionem iret, et in utroque uendentes eiecit de templo.

uERS. 14.---Et inuenit in templo. Si in figurali templo quod est domus orationis, prohibet negotiationem que honesta putatur, cum sit de his que in templo offeruntur, quanto magis prohibet  potationes et cetera grauiora?

uERS. 15.---De funiculis. Funiculi quibus eiiciuntur sunt incrementa actionum malarum, unde Isaias: ue qui trahitis iniquitatem in funiculis uanitatis . Et Salomon: Funiculis peccatorum suorum quisque constringitur .

uERS. 16.---Qui columbas. Non solum uendentes columbas, sed etiam alii domum Dei faciunt domum negotiationis, id est omnes qui querunt que sua sunt, non que Iesu Christi.

uERS. 17.---Zelus domus tue.  Bonus zelus est feruor animi, quo mens, abiecto humano timore, pro defensione ueritatis accenditur. Ab eo comeditur, qui quelibet praua que uiderit, corrigere satagit; si nequit, tolerat et gemit.

 uERS. 18.---Quod signum ostendis nobis, quia hec facis? Respondit. Quia signum querunt quare solita commercia de templo eiicit? et ait: Soluite. Quasi dicat: Quia hoc templum significat templum corporis in quo nulla est macula et merito hoc figurale purgo, qui illud ab hominibus morte solutum diuina potentia suscitare queo.

uERS. 20.---Dixerunt ergo. Carnales carnaliter sapiebant, ille spiritualiter loquebatur. Quod Euangelista nobis aperit: Ille autem dicebat de templo corporis sui.

Quadraginta et sex.  Anatole Grece oriens, dysme occidens, arctos septentrio, etc., usque ad qui senarium numerum quadragies sexies habent.

Aedificatum.  Aedificatio Salomonis septem  annis perfecta est, etc., usque ad unde dicitur electos esse congregandos a quatuor uentis.

uERS. 23.---Cum autem. Conuentus adibat, ut uerbis et signis plures conuerteret. Et quia aliqui solis signis moti credebant in eum, uere quidem, sed tamen ita, ut possent postea in passione eius scandalizari, et quia nondum erant renati ex aqua et spiritu, non erant digni quibus se crederet iehsu, et familiariter cohabitaret. Sciebat enim quid esset in illis, melius quam ipse homo de se. Hec fides conuenit catechumenis, qui credunt in eum, sed quia non sunt renati, non creditur eis communio corporis et sanguinis Christi. De talibus erat Nicodemus, qui credens dicit eum a Deo uenisse, propter  signa que uiderat, sed nondum renatus erat, et ideo nocte uenit, non die, quia nondum illuminatus celesti lumine.



CAPUT III.

uERS. 1.---Erat autem homo, etc. Hic erat unus ex his, qui per signa crediderant. Nicodemus nomine. Nicodemus, uictoria populi, uel uictor populi gestans figuram omnium qui ex Iudaico populo in Christum credentes per fidem uincunt mundum.

uERS. 2.---Hic uenit, etc. Nox significat litteram legis, uel ignorantiam cordis, uel timorem. Et nocte ideo forsitan uenit, quia magister in Isrel palam dicere erubesceret, uel pro metu Iudeorum. Hic quia prudenter aperta signa notauit, plenius mysteria  fidei requirit, et ideo meruit doceri de deitate Christi et ipsius utraque natiuitate, de passione, de resurrectione et ascensione, de secunda generatione, et ingressu regni celorum, et de aliis pluribus.

uERS. 3.---Amen, amen dico. Non interroganti secundam natiuitatem exponit, ne credat Nicodemus solam fidem, quapropter uisa signa crediderat in Iesum sufficere ad salutem absque spiritualis regenerationis uirtute, et absque sacramentis. Etiam quia hominem purum intelligebat eum Nicodemus ut Ioannem Baptistam, uel quemlibet ex prophetis, ideo incepit eum instruere iehsu de secunda regeneratione, qua intelligit eum Filium Dei, et se posse Filium Dei fieri.

 Secunda natiuitas de qua docet iehsu spiritualis  est, que est ex Deo et Ecclesia ad uitam, sed ille solam carnalem sapit que est ex Adam et Eua ad mortem. Sed sicut carnalem dicit iste non posse iterari, sic et spiritualis a quocunque facta non potest iterari. Ex semine enim ueri Abrahe sunt nati, siue per liberam siue per ancillam.

Nisi quis. Necessarium est uisibile sacramentum aque ad ablutionem uisibilis corporis, sicut est necessaria doctrina inuisibilis fidei, et ad sanctificationem anime inuisibilis.

Renatus fuerit.  Hoc est, si tu non natus fueris desuper, et dogmatum susceperis certitudinem alicubi, extra erras et longe es a regno celorum, seipsum hic ostendens et indicans, quoniam non est hoc tantum quod uidetur, sed aliis oculis  opus est ad uidendum Deum.

uERS. 5.---Ex aqua. Ex aqua uisibili sacramento, et spiritu, inuisibili intellectu, ut symbolum baptismi uisibiliter accipiat, et spiritualem intellectum ipsius symboli perficiat. uel ex aqua uisibili et Spiritu sancto.

uERS. 6.---Quod natum. Hanc spiritualem natiuitatem distinguit a carnali, dicens: Quod natum est. Ex carne. Id est, ex primo homine per carnis successionem carnale est. Nomine carnis, non solum carnem, sed totum carnalem hominem significat. Sic econtra totus homo spiritualis anima et corpore spiritus dicitur. Et quod, etc. uerbo et sacramento spiritus inuisibiliter adest quo natus  ex Adam ad mortem nascitur, Filius Dei ad uitam, qui non tantum spiritualis dicitur, sed spiritus, quia sicut substantia spiritus est inuisibilis, ita inuisibiliter per uisibile sacramentum efficitur Dei Filius. Spiritus est. Non autem mireris, si sic natum dico spiritum, quia sicut spiritus ubi uult spirat, et nescis unde uenit, aut quo uadat, sic est omnis qui natus est ex spiritu.

uERS. 8.---Spiritus ubi uult. Qua in potestate habet cuius cor illustret. uocem eius audis in Scripturis, uel dum loquitur aliquis plenus Spiritu sancto, que et si audis, nescis unde uenit, id est, quomodo cor illius intrauit, uel quomodo redierit, quia natura eius est inuisibilis. Sic est omnis qui natus est ex Spiritu sancto, quia ipse inuisibiliter  agente Spiritu incipit esse quod non erat, ita ut infidelis nesciat unde ueniat, et quo uadat, id est, qua gratia uenit in adoptionem Filii, et uadit in regnum Dei. Que quia incognita sunt carnali, iterum querit? Quomodo possunt hec fieri, non habens spiritualem intellectum in littera legis; impossibile putat quod dicitur de natiuitate per spiritum, unde redarguitur a Domino: Tu es magister, etc. Et uocem eius, etc. uox spiritus est uox Christi, quam audiuit Nicodemus, sed quia nondum est natus de spiritu, nescit unde ueniat, aut quo uadat, id est, qua occasione uelit nasci hominem in spiritu, aut quo uadat, id est, ad quam perfectionem dicat ipsum nascentem ex se. Nam qui ex eo nascitur, unus cum ipso spiritus per gratiam efficitur,  sicut etiam ipse spiritus unus est per naturam.

uERS. 10.---Tu es magister, etc. Non insultat ei, ut superior eo habeatur qui omnibus preest, sed quia uult eum nasci ex spiritu, quod nequit nisi humilis, tumidum ex magisterio humiliat. Quasi dicat: Superbus princeps, nil nosti, humiliare ut ille qui seipsum exinaniuit, et natus est ex spiritu, scies quod modo nescis.

uERS. 11.---Quod scimus loquimur. Id est quia ipse est scientia, locutio et sermo Patris. Et quod uidimus testamur. Quia ipse uisio, et uerum testimonium et ueritas Patris. Quod pluraliter mysterium Trinitatis innuit.

uERS. 12.---Si terrena dixi uobis.  Et quia non accipitis terrena, quomodo potestis capere celestia,  id est celestem spiritus natiuitatem? cum non solum non credatis, sed nec intelligatis terrena, quod de templo corporis mei  dixi a uobis soluendo, a me suscitando.

uERS. 13.---Nisi qui descendit. Hoc pertinet ad secundam natiuitatem in spiritu, quia nemo in Christo ad Patrem ascendit, nisi qui ex spiritu nascitur. Nemo saluatur per mortem Christi, nisi qui ex spiritu nascitur. Nemo nascitur ex spiritu, nisi in morte Christi. Et cum dicit Filius hominis, dat nobis certitudinem ascendendi, cum filii hominum simus.

uERS. 14.---Et sicut Moyses exaltauit serpentem in deserto. Supponit de morte sua que est origo  et causa habendi predicta, in cuius fide eum instruit. Et quia carnalis erat, et notus in lege, ideo quamdam legis partem adducit, quam ostendit esse figuram et mortis sue significatiuam, ut etiam sic pateat de aliis partibus legis, quod sint in figura. Et quia mors intelligitur per serpentem, et Christus mortuus serpens dicitur, quem qui fide intuetur, liberatur, sicut intuitu illius in figura ab ignitis serpentibus liberantur qui significant incentiua uitiorum. Ita exaltari oportet Filium hominis, etc. Magistrum legis ad significationem legis inuitat. Et quia dixerat de Filio hominis, ne hoc solum putet Nicodemus, subdit eumdem etiam esse Filium Dei. Sic enim dilexit Deus. Aperit causam humane salutis, scilicet dilectionem Dei Patris, ex quo omnis  restauratio est per Filium suum in Spiritu sancto.

uERS. 16.---Mundum. Cosmos Grece, quod Latine mundus interpretatur, ornatus dicitur. Per mundum igitur humana natura significatur, non quod secundum corpus ex quatuor elementis constet, sed quia secundum animam a Deo est ornata, et ad imaginem Dei est facta, qua ad hoc diligit Deus ut eam eternam faciat.

Ut Filium suum unigenitum daret, ut omnis qui credit, etc. Ecce idem dicit de Filio Dei quod supra de Filio hominis, ut per quem in deitate conditi sumus, per eumdem in homine restauremur.

uERS. 19.---Hoc est autem iudicium. Cur qui non credit iudicatur? quia lux uenit que excitat  homines et admonet cognoscere sua mala, in quibus omnes sunt, sed alii oderunt admonentem lucem, et fugiunt, ne arguantur eorum mala que diligunt. Alii admoniti per lucem accusant sua mala, quod est facere ueritatem et sic illuminantur. Erant enim eorum. Qui est in tenebris, et diligit lucem, non est malus, sed ille dicitur malus, et opera eius mala, qui postquam lux uenit, odit lucem et diligit mala Et hoc est quod dicit: Erant enim opera eorum mala. Opera, id est impietas, et incredulitas, et odium eterne lucis, et nolle eam aspicere, sed uelle in tenebris peccatorum remanere.

uERS. 21.---Qui autem facit. Ostenso qua iustitia damnetur qui non credit, ostendit qua iustitia  saluetur qui credit. Qui autem facit. Id est, cui displicent mala sua et accusat, non sibi ignoscit, non sibi parcit, sed uenit ad lucem. Et incipit agere cum Deo qui mala accusat, quia initium boni est accusatio mali, ergo opera eius, hec scilicet, quod se accusat sicut Deus accusat, manifestat, quia in Deo sunt facta, nisi enim Dei lux sibi luceret, sibi non displiceret.

uERS. 22.---Post hec. Non continuo post disputationem cum Nicodemo que facta est in Hierosolymis, sed peracto spatio temporis de Galilea in Iudeam rediit. In terram Iudam, et illic demorabatur, etc. Moraliter. Ubi est confessio peccatorum uel diuinarum laudum, illuc uenit iehsu, et discipuli  eius, id est doctrina et illuminatio eius, ubi moratur purgando a delictis, unde sequitur, et ibi morabatur et baptizabat.

Erat autem. Christo iam baptizante adhuc baptizat Ioannes, quia adhuc permanet umbra. Nec debet precursor cessare donec manifestetur ueritas.

uERS. 24.---Nondum enim missus fuerat Ioannes in carcerem. Ecce aperte notat facta Christi ante Ioannem incarceratum que alii preterierunt, incipientes ab his que facta sunt post Ioannem missum in carcerem, quando, cessante baptismo precursoris, aperte incepit baptismus Christi.

uERS. 25.---Facta est autem questio ex discipulis Ioannis, etc. Dum Ioannes predicat, et schola eius durat, Christus latenter predicat et operatur,  sed palam baptizat, ut oriatur questio de baptismo Ioannis, et de baptismo Christi, et illa soluatur testimoniis Ioannis.

uERS. 26.---Et uenerunt ad Ioannem et dixerunt ei: Rabbi, etc. uolentes accusare Christum quem paulo ante uiderant a Ioanne baptizatum.

uERS. 27.---Respondit Ioannes, et dixit, etc. Quia ultra consuetudinem humane nature sum natus ex parentibus prouecte etatis, putatis me esse ultra homines. Sed scitote quia purus sum homo, ille Deus, a quo habeo quidquid habeo. Ex me infirmitas, ex illo gratie sublimitas. Putatis ut aliquid dicam contra meum testimonium? Ego non baptizo in remissionem peccatorum, sed ille. Non potest. Quasi dicat: Ego purus homo, nil habeo  nisi quod datum est a Deo, id est baptizare in penitentiam non in remissionem, quia non ego Christus, sed ille ut scitis me testatum fuisse uobis, ideo ad illum currite.

uERS. 28.---Non sum ego Christus. Non sum unctus a Patre plenitudine spiritus, sed de plenitudine illius accepi, ut illum precurrerem.

uERS. 29.---Hoc ergo gaudium. In hoc gaudium meum est plenum, quod factus sum amicus sponsi, et quia sto et gaudeo.

uERS. 30.---Illum oportet crescere. Gaudeo ad uocem sponsi. Ille sponsus crescet, id est inuenietur esse Christus, qui putabatur propheta. Ego minuar, quia eius propheta inueniar, qui Christus putabar. Illum oportet crescere. Id est exaltari, id est dum  peccata dimittit, gratiam dat, in quo gloria eius que in se semper est perfecta, crescit in hominem, dum eam homo plus uidet et habet. Homo minuitur qui ante in se gloriabatur, dummodo peccata confitetur, et accipit quod ille dat. Cui rei attestatur passio utriusque: Christus in cruce exaltatur, Ioannes capite minuitur. Attestatur et creatura. Ioannes natus est decrescentibus diebus, Christus uero crescentibus.

uERS. 31.---Me autem minui. Ioannes figura legis est, Christus, ueritas, lex minuitur, apparente ueritate.

Qui desursum uenit, super omnes est, etc.  Id est, de altitudine humane nature ante peccatum  primi parentis, etc., usque ad secundo iuxta altitudinem Patris, cui est equalis.

De terra. Id est, qui est de terrenis parentibus natus, a quibus peccatum et penam peccati contraxit, ex se nichil est nisi terra.

Et quod uidit. Cum ipse Filius Dei sit uerbum Patris, non aliud uerbum Patris audit uel hominibus testatur, sed se uerbum quod Pater locutus est, id est, edidit et genuit ex se, scit et indicat hominibus esse ex Patre. Hoc Euangelista dicit, ut potuit, quod plene dici uel intelligi nequit.

uERS. 33, 34.---Signauit quia Deus. Hoc est, signum posuit in corde suo quasi speciale aliquid, scilicet hunc esse uerum Deum, qui missus est ad salutem hominum. uerax est. Quem enim misit Deus.  Omnis homo ex se mendax; non enim uera dicere potest, nisi illuminatus a Deo. Quem enim misit Deus Pater, uerba Dei loquitur, quod est? Quem misit Deus, Deus est: ideo uerba Dei loquitur, ergo uerba Filii de se testimonium perhibentis quod Deus sit, uerba Dei sunt. uerba Dei loquitur. In hoc se distinguit a Christo, sed quia missus et uerba Dei loquitur, apertius addit: Non enim ad mensuram dat Deus spiritum. Pater diligit Filium et omnia dedit in manu eius. Hominibus dat ad mensuram, filio non dat ad mensuram, sed sicut totum ex seipso toto genuit Filium suum, ita incarnato Filio suo totum spiritum suum dedit, non particulatim, non per subdiuisiones, sed generaliter et uniuersaliter, et non ob aliud dat nisi quia Pater diligit Filium.

 uERS. 36.---Qui credit in Filium habet uitam eternam: qui autem, etc. Ac si diceret, qui credit in Filium habet ipsum Filium, et per hoc habet uitam. Sed ira Dei manet super eum. Ira cum qua natus est, permanet, et ideo non ait, uenit, sed manet, quia per Filium missum, qui est uita, non tollitur effectus illius ire, scilicet mors, corruptio, etc., que omnia manent.



CAPUT Iu.

uERS. 1.---Ut ergo cognouit. Sciebat iehsu scientiam eorum et inuidiam, quod non ideo didicerant de eo ut eum sequerentur, sed persequerentur, et ideo fugit, docens suos cedere malis, non timens, uel euadere eos impotens. Et baptizat. Quod uere dicitur, ipse enim semper mundat in spiritu inuisibiliter  et dono, sed eius baptismus fit etiam in corpore, qui est in duobus, scilicet in aqua et uerbo uite; unde Paulus: Mundas eam lauacro aque et uerbo uite .

uERS. 2.---Sed discipuli. In quorum baptismo dabatur spiritus, licet non ita manifeste, ut post Ascensionem datus est ineffabili et inexcogitabili modo.

uERS. 3.---Reliquit Iudeam. Id est Phariseos incredulos, qui cogitabant eum persequi, propter baptisma ipsius quod crescebat, et quia per doctrinam eius, legem euacuari intelligebant. Et abiit. Postquam paucos de Iudaico populo suscepit, reliquit incredulos legis litteram sequentes, que neminem  ad perfectum ducit. Et abiit in Galileam, id est in spiritualem ipsius littere intelligentiam. In Galileam. In Galilea transformatio Domini creditur facta, per quam significatur transmutatio humane nature in pristinam gloriam. In Galilea dedit discipulis in monte doctrinam per quam ad uitam transituri sunt credentes.

uERS. 4.---Oportebat. Inter Iudeam et Galileam Samaria est, id est, inter legem littere, que per Iudeam et diuinas leges circa Deum reuolutas, quarum figura est Galilea, est lex naturalis in medio constituta, quia ergo ex lege sumpsit fundamenta Ecclesie, oportebat eum ad gentes transire constitutas sub lege nature, ut cum utrisque in Galileam eterne beatitudinis rediret.

 uERS. 5.---uenit ergo. Ut agnoscerent et conuerterentur ad eum Samaritani, uindicantes sibi hereditatem patriarche Isrel.

Que dicitur Sichar. Sichar, id est conclusio, uel ramus, id est gentilis populus conclusus sub peccato, qui est ramus de oleastro excisus et oliue insertus.

uERS. 6.---Erat autem, etc. Quia naturalis ratio non aliunde surgit nisi a causa omnium bonorum, ideo pulchre dicitur fons esse Iacob, id est ratio infinita Patris altitudine procedens.

iehsu ergo fatigatus, etc. Allegorice. Iter Iesu carnis est assumptio in qua est fatigatio, id est infirmitas, releuans hominem quem creauit potentia: sessio est humilitas. Sexta hora, sexta etas qua uenit,  puteus profunditas huius seculi. Samaritana Ecclesia uenit non iam iusta, sed iustificanda. Aqua putei uoluntas huius seculi, que quasi de profundo extrahitur submissis et inclinatis ad eam hominibus, premissa cupiditate quasi hydria. Sedebat. Quasi lassitudinem releuans in quo indicatur magister docturus accedentes et possessurus. Supra. Fons dicitur ubicunque manat aqua de terra, sed si in superficie fons tantum, si in profundo etiam dicitur puteus.

uERS. 7.---uenit. In figura Ecclesie de gentibus, que prius hauriebat aquam, id est uoluptatem de profundo seculi cuius fidem sitit iehsu et petit ab ea potari.

 uel mulier, id est Synagoga, que uenit  haurire aquam, etc., usque ad primitiuam Ecclesiam.

Da mihi. iehsu sedens supra fontem petit a primitiua Ecclesia quam de gentibus elegerat potum fidei, qua in eum credatur, petit a natura potum rationis, qua conditor et redemptor inuestigetur. Apostoli missi in ciuitatem, id est in mundum, emere spirituales escas, id est fidem, et actionem, et cognitionem, quibus magistri satiantur Ecclesie. Da mihi. Licet iehsu post fatigationem sitire posset, tamen hunc potum non exigit, sed ut cor Ecclesie gentium pro laboris eius cognitione potus ei efficiatur, desiderat.

uERS. 8.---Discipuli enim. In ciuitatem discipuli abierunt, scilicet ad Iudeos, qui legis ualle muniti,  et prophetie sunt telis armati, ut cibos emerent ipsorum, scilicet corda predicatione fidei Deo preparantes.

uERS. 9.---Dicit ergo. Nesciens quem potum petit ab ea, putans quod de aqua opponit se esse de alienigenis uasculis, quorum etiam conuersatione non utuntur Iudei, sed iehsu qui fidem petebat, ei spiritum dare cupiebat, et eam admonet ut petat, spiritus est autem et donum Dei et uiua aqua.

Non enim, etc. Samaritanos Iudei exsecrantur et supplantatores uocant, quia eos hereditate patris sui Iacob priuauerunt abstinendo a cibis et uasis eorum.

uERS. 10.---Respondit iehsu. Pedetentim et simplicibus uerbis instruit, ut tandem donum Dei, id est spiritum possit accipere.

 uERS. 11.---Dixit ei mulier. Aqua uiua dicitur non alia, nisi que ubi oritur, excipitur, de qua mulier carnaliter sapiens dixit: Cum hauritorium non habeas, et puteus altus sit, quomodo habes aquam uiuam? Sed ne forte alium fontem promittere uideretur, subdit: Nunquid tu melior es, id est potes melior esse Iacob qui cum suis usus est isto? Contra quod ergo aperte Christus ostendit se non carnaliter, sed spiritualiter loqui, dicens non sitire eum qui suam aquam biberit.

uERS. 12.---Nunquid tu. Alienigena Iacob patrem suum uocat, quia ipsa sub lege Moysi uixerat, et predium quod Iacob filio suo dederat, possidebat.

 uasculum cupiditas, aqua uoluptas, reficitur, non exstinguitur.

 Et ipse ex eo. De puteo bibunt homines et pecora, et similiter de ratione, quasi deprauata et obscurata magno labore foditur et exercetur: bibunt autem quidam ut homines qui ea ratione ad bonum utuntur, ut sancti. Quidam ut pecora, qui utuntur ea ad malum ut philosophi.

uERS. 13.---Qui autem. Quicunque mee predicationi cor accommodauerit et gratie donum cognouerit, fides que per dilectionem operatur in eo nascitur, et sic tandem in uitam transibit eternam.

uERS. 14.---Aqua. Aqua corporalis deorsum fluit, aqua spiritualis sursum salit et secum eos qui eam bibunt in eternam gloriam subuehit.

uERS. 16.---uade, uoca uirum tuum, etc. Ut eo  duce ad contemplationem spiritualis intelligentie ascendas: uade, uoca uirum tuum. Tu sensualis uoca rationalem intellectum, quo ut uiro regaris, tu que modo carnaliter sapis, hunc ego lux et caput uiri illuminabo. Quasi dicat: Hec que dico non carnaliter, ut tu animalis facis, sed spiritualiter sunt intelligenda et ductu rationis accipienda, et ideo tu para intellectum mihi et ueni, intelligendo hec spiritualia que dico.

uERS. 17.---Respondit mulier. Reuera hec mulier tunc non habebat uirum, sed utebatur quodum non legitimo, de quo respondet adhuc carnaliter sapiens, qui nondum uocauerat uirum, id est intellectum. Dicit ei iehsu. Paulatim ea attollens adhuc  mysteria loquitur, ut paulatim perduceret eam ad cognoscendum quis cum ea loqueretur. Et non opus bonum, non prudentem mulieris laudat responsionem, sed ueritatis laudat confessionem.

uERS. 18.---Quinque enim uiros. Quinque uiri sunt quinque leges humane nature date. Prima, in paradiso ante peccatum in prohibitione ligni. Secunda, post preuaricationem et expulsionem de paradiso, de multiplicatione humane propaginis. Tertia, Ne ante diluuium de fabricanda arca. Quarta, post diluuium de diuisionibus gentium. Quinta, Abraham de circumcisione et immolatione filii. His quinque legibus quasi quinque uiris humana anima ab initio mundi usque ad Moysen subiecta fuit: postea data est lex littere, que nullam salutem contulit,  unde dicitur: Quem nunc habes, non est tuus uir. Dimitte litteram, uade ad spiritum littere ad Nouum Testamentum, a quo spiritualem uirtutum prolem concipias.

 Quinque uiri, id est quinque sensus corporis te rexerunt, nunc in tempore discretionis non te regit uir, id est intellectus sapientie, sed adulter, id est error corrumpit, dum carnaliter que dico accipis, et ideo uoca uirum, ut  spiritualiter intelligas. Ideo quinque sensus in minori etate dicuntur uiri, quia sunt legitimi. Post lapsum enim hominis et decreto Dei naturaliter regitur illa etas, non ad eterna, sed ad ista temporalia appetenda si mulcent, uitanda si offendunt.

uERS. 19.---Quia propheta tu es. Mulier ex auditis  proficiens, iam ceperat aliquatenus habere intellectum, unde et prophetam uocat, sed non plenum, quia non credit uenisse Christum.

uERS. 20.---Panes nostri, etc. Propheta es tu, et ideo iudica de hac contentione, que me mouet. Iudei se preferebant Samaritanis pro templo quod edificauit Salomon, in quo adorabant. Econtra Samaritani aduersum Iudeos pro monte, in quo et non in templo patres adorauerunt, qui Deo placuerunt. Et sic patriarche in montibus, Iudei in templo adorauerunt, prefigurantes modum bene orandi.

uERS. 21.---Mulier. In hoc loco Dominus iactantiam Samaritanorum reprimit, qui putabant se non minoris religionis fuisse quam Iudeos. Loquitur ergo in persona prophetarum et omnium qui in Christum  credunt; unde ait: uos adoratis Patrem quem nescitis, quia nullus adorat Patrem nisi Filium adoret, per quem ad notitiam Patris uenitur, sed nos scimus Filium, et per Filium Patrem, unde sequitur: Quia salus ex Iudeis est, etc., id est. quia Christus, qui est salus, ex Iudeis est, non solum origine carnis, sed etiam ex eis orta est fides et primitiua Ecclesia. Crede mihi. Quia iam est in te uir qui potest credere et ideo crede: Quia nisi credideris non intelliges . Quando neque in monte. Ecce pariter mons uester et templum Iudeorum reprobabitur, sed in hoc estis impares, quod uos Samaritani adoratis quod nescitis, sed nos Iudei non omnes, sed electi adoramus quod scimus, quia nobis cognitio  Dei testamentum; prophetia promissa: de nobis Christus, et hoc est, quia salus ex Iudeis est, sed quamuis ita simus differentes, tamen non prefero locum Iudeorum loco Samaritanorum, et hoc est.

uERS. 23.---Sed uenit hora, et nunc est, quando. Priusquam uenirem in carne, nemo potuit adorare Patrem in spiritu et ueritate, preter patriarchas et prophetas, quibus mea incarnatio reuelata fuit, sed per meam presentiam in carne fient ueri adoratores.

In spiritu et ueritate. Non in templo, non in hoc monte, sed interius in intimo templo cordis et in ueritate cognitionis Patrem esse adorandum.

uERS. 24.---Spiritus est Deus. Cum Deus sit spiritus et non corpus, non querit corporeum locum,  montem uel templum in quo oretur, sed spiritus purus est eius templum, in quo oretur, non de uisibilibus que transeunt, sed de eternis que ueritas sunt.

uERS. 25, 26.---Scio quia Messias uenit, qui dicitur, etc. Iam per uerba docentis amplius prouecta, scit a quo perfecte debeat instrui, id est a Messia. Ille nobis annuntiabit omnia. Dicit ei iehsu. Qualiter spreto templo uel monte in spiritu et ueritate adoremus ostendet, et abiectis umbris ueritate illustremur. Ego sum qui loquor. Quem uenturum exspectas, uenisse cognosce: et adducto tecum uiro qui te regat, que fidei sunt necessaria discere labora. Et quia sciebat iam quis eam posset docere cum eum iam docentem non agnosceret, digna erat cui ipse se  manifestaret, unde dicit: Ego sum Messias, qua manifestatione accepta non habet quid ultra querat, unde sequitur: Reliquit ergo hydriam, etc. Sed Euangelista interserit de discipulis.

uERS. 27.---Et mirabantur quia. Non mirabantur quod cum muliere loquitur, cum quibus loqui consueuerat, sed quia cum alienigena, ignorantes mysterium Ecclesie de gentibus future. Et non malum suspicantur, sed clementiam mirantur, quia gentilem erroneam docet sicut qui uenit querere quod perierat.

uERS. 28.---Reliquit ergo. Audito ego sum, iam habens in intellectu mulier Christum caput uiri, reliquit hydriam, id est cupiditatem, et cucurrit euangelizare. Hic discant euangelizaturi prius deponere  curam, et onus huius seculi.

uERS. 29.---uenite et uidete. Pedetentim inducit ad ueritatem illos rudes; nec statim affirmat Christum, ne irascerentur et indignarentur.

uERS. 33.---Nunquid aliquis attulit. Non ausi sunt interrogare Dominum timentes ne ab eo reprehendantur, si incaute interrogauerint.

uERS. 34.---Meus cibus est. Non intellexerunt escam, sicut mulier supra non intellexit aquam, unde magister eos instruit non per circuitum ut illam, sed iam aperte dicens: Meus cibus est ut faciam, etc. uoluntatem eius. Patris. uoluntas Patris est ut credatur in eum, id est in Filium quem ipse misit. Opus Patris est nostra salus. Christi ergo cibus, nostra  fides et nostra salus. Facit ergo uoluntatem docendo credere in se, facit opus maturando mysterium redemptionis.

uERS. 35.---Nonne uos dicitis. Cum querat fidem et salutem populorum, feruet in opus, et operarios mittere disponit. Leuate oculos uestros. Intellectu mentis considerate quod, transacta hieme, id est infidelitate, adest calor fidei et parata sunt corda, ut opera iustitie ex eis colligatis, quasi dicat: Iuuate ad implendum uoluntatem Patris. Et bene potestis, quia parata est messis, id est, uidete gentes facile credentes.

uERS. 36.---Ut et qui seminat. Utroque opus erat, seminatore et messore, quia in hoc apparet probabile uerbum, quia alius seminat, alius metit;  nisi enim parati essent per prophetas, non audirent apostolos.

uERS. 38.---Ego misi uos. uos facio messores ibi ubi alii seminauerunt, id est in Iudea, ubi prima seges collecta est, unde aliqui exeuntes in toto mundo seminauerunt, unde alia messis quasi de granis surgit colligenda in fine seculi messoribus angelis. Laborauerunt, et uos in labores eorum introistis. Multi enim labores fuerunt patriarchis et prophetis, in quibus omnibus erat prophetia Christi, et multa passi sunt quasi in frigore seminationis.

uERS. 40.---Cum uenissent. Prius audierunt famam, post conspexerunt presentem, nec satis est eis, sed apud se manere faciunt, ut ipsius uerbis instruerentur, que preferunt uerbis mulieris. In  quibus omnibus econtrario arguitur duritia Iudeorum, qui nec miraculis credunt. Et mansit ibi duos. Moraliter. Sic quotidie apud illos qui foris sunt, nuntiatur Christus per mulierem, id est Ecclesiam, et credunt per istam famam. Inde apud eos manet per duos dies sine mentione noctis, ut lux eorum duobus preceptis caritatis instruatur.

uERS. 42.---Et mulieri dicebant. Postquam Dominus carnis presentia Iudeis spiritualiter edoctis gratiam sue cognitionis infudit mulieri, id est legi, dicebant, iam non propter tuam loquelam credimus.

uERS. 43.---Ipsi enim audiuimus. Quia sibi primum moratus miracula fecerat, nec nisi pauci in eum crediderunt, unde super uiso signo crediderunt in eum discipuli eius, non alii: et ideo a Samaritanis  qui facile nullo signo uiso crediderunt, reuertitur ad istos, ut qui per priora non crediderunt, modo credant. Significat quod a gentibus facile conuersis, in fine seculi reuertetur ad Iudeos qui sunt sua patria, quia prius in eis honorem non habuerat.

uERS. 44.---Quia propheta. Allegorice. Patria Christi est populus Iudeorum, ubi sine honore est, quia pauci de his credunt quod de Galileis ciuibus Christi dicitur. Ecclesia gentium facile credens similis est Samaritanis, et hi multi solo uerbo predicationis, illi per miracula et pauci. Ecce cur uenit, ideo reuertitur, quia testatus est quod propheta non habet honorem in patria; alioquin uidetur non debuisse ad hos reuerti, ubi honorem non habet,  sed manere apud illos ubi bene receptus est.

uERS. 46.---Et erat quidam regulus cuius filius. Iste regulus potest figurare aliquem gentis Iudaice doctorem, qui tandem post plenam Ecclesie gentium conuersionem ad quam Dominus a Iudeis expulsus per discipulos transmigrauit, pro filio, Iudaico populo, quem non nisi in fine seculi fidem accepturum cognoscit, orat, ut de longa perfidie infirmitate sanetur.

uERS. 47.---Et rogabat. Iam credens quod posset sanare filium eius, sed quia per deitatem, que ubique est, non credit filio adesse, rogat ut descenderet et presens corpore sanaret, unde infidelitatis arguitur: Nisi signa et prodigia, etc. Econtrario centurio laudatur, qui dicit: Dic uerbo et sanabitur puer  meus ; unde: Non inueni tantam fidem in Isrel. uel forsitan cupiebat tentare qualis esset Christus, unde arguitur: Nisi signa et prodigia. Propter salutem filii credidit ipse et domus eius tota.

uERS. 48.---Nisi signa. In hoc redarguitur de incredulitate, quod non ubique credebat eum esse, et per huius duritiam significatur duritia Iudeorum, qui nec uisis miraculis credunt. uere econtra per Samariam signatur fides gentium, que solo uerbo credidit, hoc autem, quantum ad allegoriam, a primo Christi aduentu usque post regnum Antichristi in perfidis Iudeis durabit.

Et prodigia. Prodigium quasi porro dictum, quasi quod aliquid significat. uel, prodigium quasi procul a digito, quia prefigurat aliquod remotum et futurum.

 uERS. 49, 50.---Descende. Quasi aliter non posset sanare, nisi presens esset. Unde Dominus indicans se non deesse ubi inuitatur, solo iussu sanat, unde: uade, filius tuus. Ad filium reguli non uadit, ne diuitias honorare uideatur, ad seruum centurionis ire promittit qui naturam hominis non despicit: in quo superbiam destruit que in hominibus non pensat naturam, sed que extra patent. Credidit ipse. Non alii ciues, in quo paucitas fidei Iudeorum signatur, quamuis signa uiderint, unde infert: Hoc iterum secundum signum fecit iehsu. Sicut supra multitudo gentium solo uerbo conuertendarum in Samaritanis signabatur.

uERS. 54.---Hoc iterum secundum signum fecit  iehsu cum uenisset a Iudea in Galileam. De omnibus miraculis que fecit iehsu in anno ante mortem Ioannis, non facit Ioannes mentionem nisi de istis, et de disputatione Christi cum Iudeis, que supra ponitur. Ceteri enim Euangeliste que hic reticet, dixerunt plane.



CAPUT u.

uERS. 4.---Angelus autem. Ecce duo miracula: unum inuisibiliter per angelum in piscina, alterum uisibiliter a Domino. In utroque unus sanatus, ut unitas commendetur. Alioquin nec in potestate ideo magnum et in benignitate parum fuit, unum de tot sanari ab eo qui omnes uno poterat erigere uerbo.  Sed in his corporalibus plus intendit eternam salutem animarum.

uERS. 5.---Triginta et octo. Id est duobus minus quadraginta, qui numerus constat ex quater decem, et significat perfectionem operum, in decem preceptis legis et quatuor Euangeliis, a quo duo minus habet qui caritate Dei et proximi caret.

uERS. 6.---uis sanus fieri. Non nescit quid uelit, sed accendit ad amorem sanitatis, de qua iam desperabat, unde iam conquerebatur, quod non haberet qui eum mitteret in aquam.

uERS. 8.---Tolle grabatum tuum. Dilige proximum infirma eius tolerando, qui te infirmum patienter tulit, et non solum etate de tua erectione, sed etiam de proximorum sollicitus esto salute. Ecce angelus  magni consilii latens in carne, turbata aqua Iudeorum sanum fecit unum.

uERS. 9.---Et ambulabat. Diligendo Deum festina usque ad uisionem eius, nec fratrem propter amorem eius ad quem pergis deserens, nec propter fratrem ab illo querendo cessans.

uERS. 10.---Dicebant ergo. Iudei obseruatores littere nescientes gratiam qua lex impletur, que ab omni seruili opere, id est a peccato cessare iubet, unde hic dicitur: Tolle grabatum, etc. Non licet. Non calumniantur de salute qui in sabbato curant animalia, sed de lecti portatione.

uERS. 11.---Respondit eis. Non cedit obiicientibus, sed sanatoris mandatis obediens, auctoritatem sanationis sue obiicit calumniantibus.

 uERS. 13.---Nesciebat quis esset. In turba positus non agnouit Iesum, sed post in templo. In quo docemur, ut quisquis uult ad uisionem Dei peruenire, fugiat turbam suorum affectuum et nequitiam hominum, et adeat templum interne orationis.

uERS. 14.---In templo. Non in turba, sed in templo, quia si gratiam conditoris cognoscere uolumus, oportet ut conuenticula fugiamus, et templum efficiamur. Noli peccare. Innuit quod propter peccata languebat, sed ipse iehsu illum sicut exterius, ita intus sanauit, unde premonet ne iterum peccando grauius iudicetur.

uERS. 16.---Quia hec faciebat in sabbato. Quasi solutor legis agens contra Deum qui requieuit in sabbato, sex diebus primo operatus. Contra quod  ait iehsu: Non sex diebus tantum ut putatis operatus est Deus, sed usque modo operatur, quia qui sex diebus condidit noua, a quibus requieuit die septimo, postea operatur usque in finem gubernando, sustentando, renouando, propagando, ut permaneant condita. Et cum semper operatur Deus, constat sacramentum esse quod de requie sabbati legitur.

uERS. 17.---iehsu autem respondit. Quasi dicat ceci in lege cur mihi inuidetis, si hominem in sabbato sano, qui Deus cum Patre semper operor.

uERS. 18.---Respondit itaque iehsu. Quia commoti sunt de audita equalitate eius quem putant hominem purum cum Deo Patre, subdit se esse Filium equalem Patri, eiusdem uoluntatis, eiusdem potestatis,  eiusdem operationis. In his autem disserendis hoc genere loquendi utitur, quo mentes paruulorum possit excitare, et si non implere, et quo mentes adultorum exerceantur et pascantur. Dicit enim de deitate Filii. Non potest a se facere, nisi quod uidet Patrem facere, et demonstrat ei Pater, que omnia non secundum litteram ut in hominibus fieret accipienda sunt, sed mystice. Ille autem hec secreta dicit, ut conturbentur, uel ut forte turbati medicum querant. Propter nos etiam ut nobis scriberentur, que non bene intellecta in errorem, bene intellecta in ueritatem ducerent.

uERS. 19.---Amen, amen dico uobis. Agit hic de identitate sua cum Patre, et minoritate sua secundum hominem, et quid in his faciat, scilicet utramque  resurrectionem, corporis scilicet et anime. Non potest filius. Ita sum equalis Patri, ut non ipse a me, sed ego sim ab eo. Non facit a se, nec potest a se, qui non est a se, sed ab eo facit et potest a quo est. Hec et Filius. uidetur corpus omne facere quod animus, sed non similiter, cum animus imperet corpori; Pater uero et Filius eadem et similiter operantur, quia una natura, una substantia Patris et Filii, et una uoluntas, et una potestas, et una operatio.

uERS. 20.---Omnia demonstrat. Demonstrare Patrem Filio est cuncta operari per Filium, ut eque habeantur in fide nostra, Pater et Filius. Et ne aliquo modo minus sentiatur de Filio, addit: Et maiora his demonstrabit ei, hoc est, per eum maiora faciet.  Que? Sicut enim Pater suscitat mortuos et uiuificat. Maius est suscitare mortuos quam languidum sanare, unde agebatur. Maiora his. Suscitat Pater animas per Filium, ut anime uiuant ex substantia Patris et Filii, et ei Filio homini facto in tempore demonstrabit maiora, id est resurrectionem corporum, ut miremini eam fieri per Filium.

uERS. 21.---Sicut enim Pater suscitat. Incipit ostendere quod Filius secundum quod equalis est Patri, faciat, scilicet animas a morte resuscitat. Et est prima resurrectio a uitiis. In sequenti uero ostendit etiam resurrectionem mortuorum corporum secundum quod Filius hominis est et potestatem dedit ei, id est Filio.

Sic et Filius.  Quia Pater et Filius sunt eadem  uita. Iudicat autem et suscitat corpora, etc., usque ad hec causa redditur, quia Filius hominis est.

uERS. 23.---Ut omnes honorificent. Honorat Deum qui commendat Creatorem, omnipotentem, eternum. Honorat Patrem, qui credit eum habere Filium equalem sibi. Honorat Filium, qui credit eum esse equalem Patri.

Qui non honorificat.  Si enim minor crederetur Filius, Pater inhonoraretur, quod uel inuidus nollet eum genuisse equalem, uel infirmus non posset, et sic non esse Deus conuinceretur, quia impotens.

uERS. 24.---Quia qui, etc. Quia equalis sum  Patri et uno honore cum eo honorandus, ergo qui audit uerbum meum, id est, qui credit me Filium, et credit eum Patrem, habet uitam eternam, quia hec est uita eterna, ut post dicet, ut cognoscant te quem misi Iesum Christum esse unum uerum Deum. Audit et credit. Cur ait: Audit uerbum meum et credit, non mihi, sed ei qui me misit: quia uerbum eius est in me, imo ego sum uerbum eius. Qui ergo ei credit, credit uerbo eius, id est mihi. Sed transiit. Hic a morte infidelitatis ad uitam fidei et iustitie, post a corruptione ad eternitatem. De prima autem resurrectione apertius subdit: Amen, amen dico uobis, quia uenit hora et nunc est, etc.

uERS. 25.---Quia uenit. Dixi quia Filius suscitat et uiuificat, quod uerum est, quia uenit hora, etc.,  et ostensio Patris sui, hic enim de suscitatione anime a peccatis agitur. uocem Filii. Hoc solum iustis conuenit, qui sic audiunt de incarnatione eius, ut credant quia Filius Dei est.

Sicut enim Pater.  uita que est ipse Pater et Filius pertinet ad animam, non ad corpus, etc., usque ad uita et ipsa est uita corporis.

In semetipso. Non aliunde, sed ipse est uita, sic et Filius in semetipso est uita. Sed differunt, quia Pater est uita non nascendo, Filius est uita ex Patre nascendo, unde ait: Dedit, non quod aliquando Filius fuerit sine uita, sed nascitur ex eo uita, dedit ergo, id est, uita genuit uitam.

uERS. 27.---Et potestatem. Postquam dixit de resurrectione anime, subdit de resurrectione  carnis. Et potestatem quam habet Filius cum Patre in occulto, dedit Pater ei, quia Filius hominis est, in qua forma iudicans bonis et malis uidebitur. uisio enim forme Dei solis mundis corde promittitur, unde: Beati mundo corde, quoniam ipsi Deum uidebunt .  Christus in eo quod est Filius Dei, etc., usque ad per uerbum factum in carne Filium hominis fit corporum resurrectio.

uERS. 28.---Quia ueniet hora. Sicut supra auctor de resurrectione mentis in uitam eternam, ita etiam hic est auctor de resurrectione carnis, aliter nemo crederet.

uERS. 30.---Non possum ego a meipso facere. Dedit mihi potestatem iudicii, non tamen possum a me, id est, qui non est a se, non facit a se, et ita  qui culpat eum de opere sabbati, culpat Patrem. Sicut autem. Audio per unitatem substantie, id est, scio quia non est aliud audire, quam scire uel esse. uel, ego Filius hominis nichil a me possum, sed sicut audio a Deo iudico, et hoc iudicium meum de quibuscunque est iustum, ideo quia non quero uoluntatem meam, id est hominis, sed Patris, que est de salute hominum, qui ad hoc me misit, id est, incarnari fecit. Non quero. Loquitur nunc secundum quod equalis est Patri, ut probetur in eo uera deitas, nunc secundum quod minor, ut probetur uera humanitas.

uERS. 31.---Si ego testimonium.. Dico de identitate essentie sue cum Patre, ex qua uiuunt non  corpora que non sentiunt, sed anime rationales medie inter Deum et corpora: dicto etiam de minoritate humanitatis, in qua scilicet moritur, resurgit, suscitat corpora et iudicat: supponit de testimoniis suis que non indiget habere ab homine, quia habet ab operibus que Pater dedit et ab ipso Patre. Habet tamen et ab hominibus, sed ut a lucernis, id est a Ioanne et a Moyse, qui si non possunt coniungere animas Deo, possunt tamen confutare inimicos.

uERS. 34.---Sed hec. Sed tamen testimonium Ioannis induco, ut per Ioannem uos homines ad ueritatem ipsam ducamini, et credentes salui sitis.

uERS. 35.---Ille erat, etc. Qui me exterius oculis hominum uisibilem exhibuit, interius corda hominum  ad me cognoscendum accendit. Etiam omnes prophete et apostoli sunt lucerne: Christus uerum lumen, quod illuminat omnem hominem uenientem in hunc mundum.

uERS. 37.---Neque uocem. Et si in Sina uocem eius audisse et speciem uidisse putetis.

uERS. 41.---Claritatem. Nec ideo hoc loquor, ut queram gloriam meam, sed uobis errantibus condoleo, qui non habetis dilectionem Dei, et ad uiam ueritatis reducere uolo.

uERS. 42.---Quia dilectionem. Dilectio Dei non est in uobis, quia me non accipitis, id est non creditis, quia ueni ut per me Pater glorificetur.

uERS. 43.---Si alius. Antichristus, qui propriam gloriam querit non Dei, id est in nomine suo ueniet,  hoc est quod Apostolus ait, ut credant mendacio, qui non crediderunt ueritati.



CAPUT uI.

uERS. 1.---Trans mare. Tiberiadis et Capharnaum in eodem littore ex parte nostra, ultra in alio littore opposito, locus est ubi miraculum istud factum est. Nec proprie uocatur mare, sed quedam magna Iordanis refluxio.

uERS. 2.---Et sequebatur. uiso hoc miraculo, gentium magna turba sequitur, quia sicut eos quos a corporis infirmitate sanabat, intus spiritus reintegrabat, sic ipsos a morbo incredulitatis sanabat.

uERS. 5.---Cum subleuasset. Exemplo suo nos admonet leuare oculos cordis nostri, ut si forte eo  ducente ad altitudinem actionis et scientie ascendere permittamur, turba sequentium carnalium cogitationum nos non perturbet, nec ab altitudine contemplationis deiiciat, sed eam spiritualibus escis, quantum capere possit, pascere curemus.

uERS. 7.---Ducentorum. Centenarius duplicatus significat perfectionem bone actionis et rationalis scientie, que erudiendis in fide non sufficiunt, nisi eis altitudo theologie addatur, que animas per bonam operationem purgatas, et per scientiam rerum creatarum illuminatas, ad consummatam spiritualium refectionum plenitudinem perducit.

uERS. 9.---Est puer unus. Hic puer est Moyses legislator, cuius lex neminem ad perfectum perduxit.  Unus, quia uanitatem Ecclesie futuram prefigurabat. Hic, id est, in ueteri Testamento quod quamuis Nouo clarescente iam uilescit, adhuc tamen omnino non recessit. Sed hec, etc. Quasi dicat: Legis littera, uel corporei sensus quid prosunt ad multitudinem in te creditorum, qui spiritualia alimenta sunt petituri, que omnem litteram omnemque corporeum sensum superant?

uERS. 10.---Facite homines. Magister ueritatis prius in simplicitate littere quasi in infimis locis, et in simplicitate uisibilis creature auditores erudiuit, ut sic in altitudinem contemplationis erigantur.

uERS. 14.---Illi ergo homines cum uidissent quod, etc. Illi nondum plena fide proficiebant, quare hunc Deum dicere nesciebant. Nos certiores illis dicimus:  Hic est uerbum, sine quo non est propheta uel angelus.

uERS. 15.---iehsu ergo. Qui uolunt rapere et regem facere significant discipulos et alios credentes, qui uolunt preuenire tempus regni eius, putantes eum sic uenisse, ut iam regnaret. Sed hoc tempore colligitur regnum, quod in fine erit manifestum, cum dicet: Percipite regnum quod uobis paratum est. Fugit ergo non timens teneri, qui postea eisdem colloquitur, sed signare uolens quod altitudo eius non potest intelligi. Fugit in montem, id est ascendit celos, solus sacerdos interpellans pro populo foris constituto, qui interim iactatur fluctibus, unde subdit: Ut autem sero factum est. Sero mundi est post ascensionem Christi in quo discipuli descendunt ad labores  mundi, et regunt nauem, id est Ecclesiam.

uERS. 19.---Timuerunt. Quod discipuli qui omnium in Ecclesia futurorum figuram gerebant, uiso Domino super fluctum maris ad se uenientem timuerunt, et ut alius euangelista apertius dicit, phantasma crediderunt eum, mysterio non uacat, quia adhuc hodie multi in Ecclesia, cum audiunt sibi persuaderi ut presentia bona et caduca pro eternis quecunque habendis dimittant, timent et se deceptos credunt, quibus Dominus ait: Nolite timere, ego sum.

uERS. 22.---Altera die. Insinuatum est turbe hoc miraculum, quod super aquas iehsu ambulasset, quia non fuerit ibi nisi nauis una, et in eam non intrauit iehsu cum discipulis, unde ergo factus esset transitus, nisi super aquas ambulasset?

 uERS. 25.---Et cum inuenissent. Ecce presens est eis quos fugerat, ne eum regem facerent. Cur ergo fugerat, nisi pro predicto sacramento? Iterum presens loquitur eis, ut quorum satiauit uentres, eorum satiet et mentes, dicens: Amen, amen dico uobis, docens eos quos doctores instituit, fugere laudem et terrenum imperium, sed tamen insistere predicationi.

uERS. 26.---Amen, amen dico uobis. Postquam de diuinitate sua qua idem est cum Patre tractauit, et eodem honore honorandus, et de humanitate sua qua de morte liberat et suscitat grandi honore dignus, uult tractare de cibo uite, id est uerbo Dei. Et hec continuatio quantum ad sententiam. Ad litteram  uero sic: uos queritis me, non propter me, sed propter panes qui pereunt. Ergo operamini, id est, querite me propter me, non propter aliud. Ipse est enim cibus ille qui permanet in uitam eternam, ut post aperte dicet. Similiter quotidie querunt multi Iesum, non propter Iesum, sed ut bene sit eis in tempore.

uERS. 27.---Signauit Deus. Quasi proprio signo a ceteris discreuit, quia qui est Filius hominis, est et Filius Dei et ideo me nolite contemnere Filium hominis, sed petite a me cibum spiritualem.

uERS. 29.---Hoc est opus Dei. Fides per dilectionem operans, est opus, quia si desit facultas, non queritur nisi uoluntas. Merito etiam fides que per dilectionem operatur, opus dicitur, que est initium et finis totius boni.

 uERS. 32.---Dixit ergo. Quod preferebant opus Moysi suo operi, ostendit illud esse minus, quia non fuit panis de celo, sed tantum figura illius et suum maius, qui est panis de celo qui dat uitam, et hic est cibus quem supra dixit permanere in uitam eternam.

uERS. 33.---Panis enim uerus. Angeli purum uerbum solidum cibum comedunt: nos uero uerbum, sed in lac uersum, quia si non possumus comedere, possumus sugere. Nisi enim incarnaretur, a nobis non cognosceretur, a nobis non gustaretur.

uERS. 34.---Domine, semper, etc. Sicut mulier Samaritana audiens: Qui biberit de hac aqua, non sitiet in eternum, secundum corpus accepit, et tamen labore et indigentia carere uolens, dixit: Da mihi  hanc aquam, sic isti querunt panem qui eos reficiat, et nunquam deficiat, propter quod eum regem facere uoluerunt. Sed iehsu ad se reuocat, et quem panem dixit euidentius aperit, Ego sum panis uite. Potero dare uitam, quia sum panis uiuificans, igne Spiritus sancti in clibano uteri uirginalis coctus et formatus, et mundo ad pellendum famem ignorantie Dei donatus.

uERS. 36.---Sed dixi uobis. Quasi dicat: Non dixi de hoc pane, qui sciam uos esse satiandos, sed ad improperium uestre infidelitatis, quia uidetis et non creditis.

uERS. 37.---Omne quod dat mihi Pater, etc. Id est, quecunque Pater trahit ad me, Pater dat Filio. Pater trahit ad Filium illos qui ideo credunt in Filium,  quia credunt eum Patrem habere Deum.

ueniet. Mihi unitur humilis humili, et ideo non foras eiicitur, quod est tantum superbi, qui nichil habet in bono interiori, neque hic neque in futuro.

uERS. 39.---Hec est enim uoluntas eius qui misit me Patris, etc. Non est uoluntas Dei ut pereat unus de pusillis, de tumentibus perit, de pusillis nichil.

Non perdam, etc. Id est, quia uidet me et credit in me, qui sum uita sicut et Pater, et ideo modo habet uitam que non est ei sola, sed et resuscitabo eum.

uERS. 40.---Ut omnis, etc. Supra dicebat: Qui audit uerbum meum et credit ei qui me misit; hic dicitur:  Qui uidet Filium et credit in eum. Non dicit: Qui credit in Patrem, quia hoc est credere in Filium quod et in Patrem, quia sicut Pater habet uitam in semetipso, sic et Filius habet uitam in semetipso.

uERS. 41.---Murmurabant. Nescientes hunc panem, nec Patrem eius celestem, quia inflati de sua iustitia in qua de uiribus suis presumunt, iustitiam Dei que de celo uenit, non esuriunt.

uERS. 43.---Nolite murmurare. Quasi non sim panis qui de celo descendi, quia uere sum, sed nemo potest uenire ad me nisi a Patre tractus, et ideo uos non creditis me esse Patrem, quia non estis tracti a Patre.

uERS. 44.---Nisi Pater.  Illum Pater trahit ad Filium, qui ideo credit in Filium, quia cogitat, etc.,  usque ad in quo commendatur magna gratia.

Et ego resuscitabo, etc. Ego equalis Patri faciam eum uidere quod credit, manducare quod esurit, habere quod amauit et desiderauit, quod non potest esse in presenti, ubi tantum trahitur.

uERS. 45.---Est scriptum. uere nemo uenit ad me nisi Pater docuerit, quia ita testantur prophetie. Omnes homines regni illius, id est Christiane fidei, erunt docibiles Dei, quia etsi homines foris loquuntur, tamen Deus solus intus sensum aperit, intus instruit ueritatis cognitione et amore, ita quicunque audit et discit a Patre, uenit ad me. In prophetis. Prophetis, dicit pluraliter, quia omnes prophete uno et eodem spiritu repleti, licet diuersa prophetarant, tamen ad idem tendebant.

 uERS. 46.---Non quia Patrem, etc. Id est ego noui Patrem, quia ab illo sum, et ideo credite, quia qui credit in me habet uitam eternam. Potuit dicere, habet me, sed reuelat quod ipse sit uita eterna, quia uerbum est uita hominum quod et carni sue quam susceperat, cui interuenit mors ut mortem tolleret, dat uitam in resurrectione, et aliis credentibus in se.

uERS. 48, 49.---Ego sum panis uite. Patres uestri, etc. Manna de quo superbitis, patribus murmuratoribus quorum estis filii, murmurando non fuit panis uite, quia non intellexerunt in eo spiritualem cibum, sic et uos qui me auditis, non spiritualiter intelligitis. uixit autem Moyses et alii electi de manna, quia spiritualiter manducauerunt. Sic et qui modo uerba  mea spiritualiter accipiunt. Ego sum panis uite. Ecce sacramentum uerbis tegit, ut Iudei et etiam aliqui discipuli non credentes uerbis illius magis scandalizentur, et humiles apostoli humiliter credentes probentur; unde Petrus: uerba uite eterne habes.

uERS. 52.---Et panis, etc. Quomodo sit panis determinat non solum secundum uerbum quo uiuunt omnia, sed etiam secundum carnem assumptam pro mundi uita. Humana enim caro que erat peccato obnoxia, et ideo mortua, carni eius munde unita, incorporata, unum cum illo effecta, uiuit de spiritu eius, sicut uiuit corpus de suo spiritu: qui uero non est de corpore Christi, non uiuit de spiritu Christi.  Quia autem Iudei non erant huius unitatis, litigabant, nec talibus exponitur quomodo Dominus carnem suam det ad manducandum, sed audiuit, unde magis moueantur.

uERS. 54.---Nisi manducaueritis carnem, etc.  Hunc cibum et potum societatem uult intelligere, etc., usque ad ut ex multis granis unus panis sit, et ex multis acinis uinum confluit.

uERS. 55.---Qui manducat. Exponunt quidam sancti de comestione altaris, et bene dicunt, sed querunt quomodo fiat in uitam eternam, cum quidam ad mortem, ut dicit Apostolus. Si quis comedit in altari cum hac comestione de qua agit hic, scilicet cum fide operante et dilectione, hic comedit in uitam eternam. Si quis uero aliter, in mortem.

 uERS. 56.---Caro enim. uere uiuet anima et corpus ex hoc cibo, quia caro mea uere est cibus. Qui solus facit immortales, ut neque esurient neque sitient, alius cibus hoc non prestat, etiam si in eo hoc appetatur.

uERS. 57.---Qui manducat. Iam exponit quomodo fiat quod dixit, et quid sit manducare carnem, et bibere sanguinem, hoc est manere in Christo, et Christum habere in se manentem. Qui uero non manet in Christo, et in quo non manet Christus, non manducat spiritualiter, et sic sacramentum sibi sumit in iudicium corporaliter.

uERS. 58.---Sicut misit me. Me equalem sibi misit, id est, hominem fecit, et inde est ut ad eum referam uitam meam quasi ad maiorem. Et ipse uiuet.  Ut uiuam ex Patre, mea exinanitio facit: ut homo uiuat ex me, participatio facit que me manducat.

uERS. 59.---Hic est panis. Et ita constat quod hic est uere panis de celo, non manna, quia illud manducantes patres uobis similes mortui sunt in eternum: hunc panem homo qui uitam non habebat manducans, uiuet in eternum. Supra dixerat, Ego sum panis qui de celo descendi. Hic dicit: Hic, id est Filius hominis, ad esum cuius carnis inuito, est ille panis qui de celo descendit: ergo idem est Filius hominis et Filius Dei.

uERS. 61.---Multi ergo. Multi carnaliter sapientes, quasi particulatim carnem qua indutus erat se eis distributurum promitteret, contra naturam esse putant, ut cibum hominum humanam carnem daret.

 Durus est, etc.  Sic oportebat dici ut ab hominibus non intelligeretur, sed secretum Dei uerbis tegeretur: secretum Dei intentos debet facere, non aduersos.

uERS. 63.---Si ergo, etc. Suspenditur oratio, Quasi dicat: Tunc intelligetis quod non eodem modo quo putatis erogo corpus, et quod hec gratia morsibus non consumitur, sed spirituali gratia me illis dando, ipsos in corpus meum conuerto; hinc plane soluit quod ipsos mouerat; putabant enim quod corpus distribueret, ille dicit in celum se ascensurum utique integrum. Quid ergo tenendum sit, aperte subdit:

uERS. 64.---Spiritus est qui uiuificat. Caro, sicut  intelligitis; sicut que in macello emitur, sicut alius cibus non prodest, ipsa tamen uas spiritus, qui in ea salutem operatur multum prodest, sicut sola scientia inflat, ipsa tamen non est mala, sed per caritatem edificat.

uerba que ego, etc. Quibus dixi manducandum me esse, manere in me et me in ipso. Ut autem aliquis maneat in Christo ut membrum, et Christus in ipso ut in templo, unitas facit. Unitas autem ex caritate est, caritas autem ex spiritu, ergo spiritus qui uiuificat compaginata membra non separat.

uERS. 65.---Sed sunt quidam, etc. Propheta. Nisi credideritis, non intelligetis: per fidem copulamur, per intellectum uiuificamur.

Et quis traditurus. Quia Iudas inter scandalizatos  recedit, sed manet ad insidiandum, quem nec silet, nec aperte ostendit, ut omnes timeant dum unus perit.

uERS. 66.---Quia nemo potest, etc. Causam quare quidam non credant subdit: Quia non est a Deo datum; fides enim non est hominibus a se, quasi propria, sed a Deo quasi gratia.

uERS. 67.---Ex hoc, etc. Nota esse caute loquendum, sed si tamen ex uerbis tuis aliquis scandalizabitur, habet consolationem in eo, ex cuius dicto multi scandalizati sunt, qui hoc fecit ut tibi esset exemplum.

uERS. 71.---Nonne ego uos, etc. Duodecim numerus sacratus est qui permanet, etsi Iudas inde perit. Elegit undecim ad permanendum, elegit Iudam  ut per eum diuine dispensatio misericordie in salutem mundi impleretur, utens malo ad bonum, ut mali utuntur bonis Dei ad malum.



CAPUT uII.

uERS. 1.---Post hec autem. Dominus in carne manens frequenter in Galileam ambulabat, ut eum imitari uolentes, de uitiis ad uirtutes transmigrare discant: quod illa figurabat. uel ut illius temporis sancti de Iudea ad gentes uerbi Dei transitum exspectarent.

uERS. 2.---Dies festus. Non quod unus, sunt enim septem, sed more eorum quotquot sunt, quasi unus dicuntur propter unam festiuitatem scenopegia festiuitas tabernaculorum, quia mense septimo  Iudei habitabant in tabernaculis: in memoriam illorum in quibus patres eorum habitauerunt in deserto.

uERS. 3.---Ut et discipuli. Opera que ueri discipuli sciebant, laudibus diuinis et non populari fauore efferenda.

uERS. 4.---Nemo. Glorie eius consulunt. Quasi: Mira facis, scilicet in abscondito, sed innotescere, ut ab omnibus lauderis.

uERS. 6.---Tempus. Ideo non est nunc tempus meum, sed uestrum, quia non sum amator mundi ut uos, sed accusator, et ideo non audit uos mundus suos falsos testes, qui dicitis bona mala et mala bona.

 uERS. 8.---Ego enim non ascendo.  Quidam dicunt hoc ad passionem pertinere, quia non in festiuitate scenopegie, sed in paschali qua agnus occidi solet, crucem ascendit.

uERS. 10.---Non manifeste, etc. Typice: Christus occultus ascendit in festiuitatem, quia in omnibus illis figuralibus latuit qui modo est manifestus nobis. Et quod latuit, exemplum est uitandi malos: quod palam loquitur et non tenetur ab his qui querebant, potestatis est.

uERS. 16.---Respondit eis: Mea doctrina, hominis, non est mea, sed Dei. uel quia non est uerbum nullius, sed alicuius doctrina eius, id est ipse uerbum, doctrina eius non est sua, sed eius a quo est: quod est - Ego non sum a meipso. Et quia hoc profundum  uidit non omnes intellecturos, dedit consilium: Si uis intelligere, crede. Hoc est: Si quis credit me Filium Dei, cognoscet de doctrina, id est, intelliget quod doctrina mea non est mea.

uERS. 18.---Qui a semetipso. Antichristus non est uerax, et iniustitia in illo est, quia querit gloriam suam, non Dei, a quo non est missus, sed uenire permissus. Qui autem, etc. Id est, ego qui licet equalis Patri, tamen in serui forma quero gloriam Patris, non meam, in hoc exemplum humilitatis tribuit, ut omnia bona Deo tribuamus.

uERS. 19.---Nonne Moyses, etc. Ego ex Deo loquor et gloriam eius quero, uerax, iustus: sed uos qui gloriamini in lege, contra legem que uetat occidere, queritis me interficere.

 uERS. 20.---Demonium. Querunt occidere et, quod peius est, dicunt eum demonium habere, qui demonia pellit.

uERS. 21.---Unum opus feci. De uno miramini, quid si omnia uideretis? Unum opus fuit, quod totum hominem sanauit in sabbato, unde turbati sunt stulti obseruatores sabbati, sed conuincit eos Moyses, iubens circumcidere octaua die, quod aliquando occurrit in sabbato fieri. Et hoc est: Propterea ne quis turbetur, si salus semper fit etiam in sabbato. Et sciant omnes semper debere fieri que salutis sunt.

uERS. 22.---Circumcisionem.  Propter tres causas data fuit circumcisio. Primo, etc., usque ad et cor a cupiditatibus spoliatur.

 uERS. 23.---Si circumcisionem, etc. Quasi uos qui in lege gloriamini contra legem que me nuntiat, de morte mea tractatis, sed non est contra legem, quod totum hominem sanum feci in sabbato ego Dominus sabbati. Custodia enim sabbati sicut cetera omnia propter salutem hominis sunt, sicut uos ipsi circumcidentes in sabbato,  non soluere uos sabbatum creditis.

uERS. 24.---Nolite iudicare, etc. Non debetis mihi irasci de saluatione hominis in sabbato, sicut non irascemini de circumcisione in sabbato, quia non est iudicandum secundum faciem, id est actionem personarum, ut quod licuit Moysi, mihi non liceat, sed iustum iudicium, id est, secundum ueritatem  rerum: qua cognita, nec me nec Moysen damnabitis, nec me contrarium illi dicetis. In quo illos arguit, nos instruit, ne in iudicandis causis personas accipiamus, non quod pro diuersitate graduum diuersimode personas non honoremus.

uERS. 25.---Dicebant ergo. Quia etsi occultus ad festum ascendit, palam loquitur, et apparet potestas que putabatur timiditas. Mirantur aliqui, quia potentia non tenetur cuius mors tantopere querebatur, et nondum plene intelligentes eius esse potentiam, putant esse scientiam principum, quia cognouerunt eum esse Christum, unde sibi ipsis obiiciunt non esse hunc Christum, cum nemo sciat unde sit Christus, quia etsi per prophetas dicitur locus natiuitatis et huiusmodi, tamen eterna natiuitas eius ex  Patre nascitur, unde Propheta: Generationem eius quis enarrabit  Unde Christus ad utrumque respondet, et de infirmitate, et de maiestate.

uERS. 28.---Et me scitis. Id est, effigiem uultus mei, et unde sim natiuitatem et parentes, quod est: secundum carnem me noscitis, sed non secundum Diuinitatem, quia a me ipso non ueni. Nesciebant eum Dei Filium esse, nec a Patre missum: nesciebant etiam Deum Patrem qui uerus est genitor ipsius ueritatis. Sed unde possunt scire, subdit: Ego scio. Ergo a me querite, in me credite, quia nemo nouit Patrem nisi Filius, et cui Filius uoluerit reuelare .

uERS. 29.---Sed scio eum. Ideo scio eum, quia ab ipso sum ipse, etc. Breuiter utrumque complectatur,  ab ipso sum, quia Filius de Patre, Pater non de alio, et in carne me uidetis, quia ipse me misit. In quo ei magna generantis auctoritas et sibi communis cum hominibus natura.

uERS. 30.---Hora eius. Non quod necessitas sit facti, sed opportunitas uoluntatis. uoluit enim opportuno tempore nasci, premissa longa serie preconum. Similiter predicator Euangelii uoluit opportuno tempore mori.

uERS. 32.---Audierunt Pharisei. Principes insani, audito murmure quo Christus a turba glorificabatur, querunt occidere, quem tamen nondum uolentem apprehendere non potuerunt, sed docentem audierunt.

 uERS. 33.---Adhuc modicum tempus. Quasi dicat: Quod modo uultis, post facturi estis, sed non modo, quia adhuc modicum tempus uobiscum sum, quo dispensationem meam implere debeo, et tunc uado ad eum qui me misit, tunc pati debeo. Et qui modo non uultis audire presentem et miracula facientem, queretis me post resurrectionem et assensionem cum tanta miracula fient per apostolos mea uirtute, et cum tanta credet multitudo. Tunc enim compuncti de tanto scelere mortis Christi dixerunt Petro: Quid faciemus? uobiscum sum et uado. Non ait ero, sed sum, quia et si secundum quod homo mutat loca, secundum quod Deus non mutat, cum ubique sit. Unde alibi: Filius  hominis qui est in celo, quasi dicit, loquens in terra.

uERS. 34.---Non potestis uenire. Non ait poteritis, sed potestis. Tales enim tunc erant qui non possent, sicut et alibi dicit Petro: Non potes me sequi modo, sequeris autem postea , sic nec de istis datur desperatio.

uERS. 35.---Ad semetipsos, etc. Unde Domino dicere nescierunt, et tamen illud quod futurum erat nescientes pronuntiauerunt. Quod etsi non presentia per apostolos, tamen iturus est ad gentes credituras.

uERS. 36.---Quis est hic? Cum ignorantes prophetassent ueritatem, replicantes eamdem questionem, ostendunt se prophetasse ex ignorantia, ut potius  ignorasse uideantur quam prophetasse.

uERS. 37.---In nouissimo autem. Post dissensiones Iudeorum de Iesu, et post uerba que dixit, quibus alii conderentur, alii docerentur, in ultimo die scenopegie uocat non solum loquendo, sed et clamando, ut qui sitit ueniat ad eum.

Si quis sitit. Bibat spiritum, ut post exponit, et cum biberit, flumina de uentre eius fluent aque uiue. uenter est conscientia cordis, que bibito spiritu purgata uiuit, et habet fontem. Et ipsa est fons uel fluuius, qui manat beneuolentia, dum proximo uult consulere, qui bona sua putat sibi soli sufficere, non fuit ille fons.

 Audacter et tota libertate pronuntio, ex eo tempore, etc., usque ad quamobrem cum duceretur  iehsu ad passionem negant, et Christum se nescire iurant.

uERS. 39, 40.---Nondum enim, etc. Et si prophete acceperunt eumdem spiritum: et Ioannes et alii ante resurrectionem Christi; tamen erat alius modus donationis futurus apertior et plenior: post resurrectionem enim, quando primum apparuit apostolis, insufflauit in faciem eorum, qui flatu primo homini animam indidit, et de limo erexit. Significans ergo se esse eumdem, insufflauit spiritum apostolis, ut de luto exsurgerent. Deinde post ascensionem plenius Spiritum misit in igneis linguis, ut omnes gentes docerent, sicut illi tunc omnibus linguis: sic nunc unitas Ecclesie loquitur omnibus linguis, a qua unitate precisus non habet spiritum.

 Quia iehsu nondum erat glorificatus, etc. Ex illa ergo turba, etc. Postquam autem baptizantur Spiritu sancto, et effunditur gratia Spiritus sancti in eis; tunc libere loquuntur ad principes Iudeorum: Oportet obedire magis Deo quam hominibus : mortuos suscitant, inter flagella letantur, sanguinem fundunt, et aliis suppliciis coronantur. Nondum ergo erat Spiritus in apostolis, nec de uentre eorum fluebant gratie spirituales: quia nondum fuerat Dominus glorificatus.

uERS. 45.---uenerunt ergo. Missi ad capiendum eum redierunt immunes a crimine, pleni admiratione diuine doctrine testes.

uERS. 47.---Nunquid et uos, etc. Laudabiliter  seducti erant qui dimisso malo infidelitatis transierant ad fidem.

uERS. 48.---Nunquid ex principibus aliquis, etc. Qui docent legem contemnunt eum qui misit legem, sed qui non nouerant legem, credunt in eum qui dedit legem, ut impleatur quod dicitur: Ut non uidentes uideant, et uidentes ceci fiant .

uERS. 51.---Nunquid lex. Quia illi peruersi uolebant prius esse damnatores quam cognitores, iste uero putabat quod si patienter eum presentem audirent, forsan essent similes ministris qui maluerunt credere quam tenere. Auctoritate ergo legis uult eos inducere, ut eum prius uelint audire.

uERS. 52, 53.---Et tu Galileus es, etc. Et reuersi sunt, etc. Galileus dicebatur iehsu, quoniam de  Nazareth erant parentes eius.



CAPUT uIII.

uERS. 1.---iehsu autem. Quia mos ei erat die docere in templo, uespere reuerti in Bethaniam, que est in monte Oliueti.

Mystice: Signat altitudinem misericordie, unde nobis chrisma, id est unctio. Mane redit ad templum. Mane est ortus noue lucis post tenebras legis, quo fidelibus, id est, in templo eius misericordiam uenit pandere et dare. Sessio est humilitas Incarnationis, qua miseretur et docet, unde libentius populus uenit ad eum, sed inimici Pharisei de iustitia tentant, an contra eam dicat. Sciebant mansuetum et misericordie predicatorem, unde placebat populo,  unde putabant dicturum dimittendam esse adulteram, et in hoc diceretur hostis legis contrarius Moysi et Deo auctori et cum adultera reus mortis. Quod si secundum legem diceret lapidandam, deriderent, quasi non haberet mansuetudinem quam predicabat pro qua amabatur. Ipse autem neutra capitur calumnia, sed seruata mansuetudine respondet quod est uere iustitie: Qui sine peccato est, primus in illam lapidem mittat. Non autem statim iudicat, sed inclinans se digito scribit in terram.

uERS. 3.---Adducunt. Mystice: Mulier in adulterio deprehensa signat Synagogam, que adulterauit legem Moysi, sequendo traditiones patrum. uel que dimissa lege Moysi, iam sequitur fidem Christi, unde Iudeus iam quasi adulteram accusat. uel signat  Ecclesiam, que relinquens Deum, fornicata erat cum demonibus, quam Iudeus accusat, quod ad Christum accedat, et quasi nouum idololatrie genus reputata est.

uERS. 6.---iehsu autem inclinans se deorsum. Quid scriberet in terra, siue uerba illorum, siue quid aliud, non est diffinitum, secundum quod se inclinat, et digito scribit. Docet tamen ut antequam iudicium fiat, nos debere inclinare, id est, condescendere in iudicio aut faciendo uti discretione.

uERS. 8.---Et iterum se inclinans. Data sententia iustitie qua illi conscii malorum, percussi sunt, iterum scribit in terram ex more, uultum alio uertens: ut illis sit liberum exire, quos preuidebat  citius exituros quam plura interrogaturos. Docet autem nos sicut et ante correctionem alterius, ita et post nos ipsos humiliter inuestigare, ne idem uel aliud simile in nobis sit.

uERS. 11.---Nec ego te condemnabo. Sed quia poterat timere ne iste qui sine peccato est eam puniret, dicit ei, ut misericors preterita peccata dimittens: Nec ego te condemnabo, ut iustus ne amplius peccet interdicens.

uERS. 12.---Iterum ergo. Repulsis tentatoribus, sanata culpa mulieris, apertius subdit quid possit ex Diuinitate, ne ambigant de eo homine an possit peccata dimittere. Ego sum lux mundi. Que nube carnis tegitur, et sic toleranda hominibus efficitur, unde et peccata possum dimittere et etiam hominem  illuminare.

uERS. 13.---Testimonium. Putant non credendum ei. Quasi: Solus de se testatur obliti premissarum lucernarum, et ipsius Ioannis Baptiste, qui de eo euidenter ostendit.

uERS. 14.---uerum est testimonium. Meum testimonium ideo uerum est habendum, quia scio unde uenio, hoc est, quia testimonio Patris confirmatur. ueni missus a Patre, non tamen eum deserens, et impleto ministerio ad Patrem redeo, nec tamen mundum relinquo.

uERS. 15.---uos secundum carnem iudicatis. Quia illud nescitis, ideo uos secundum carnem iudicatis, hoc est, hominem putatis, cui in laude sua credendum non sit, et etiam damnatis.

 Ego non iudico quemquam. Ego non iudico, quasi, secundum carnem, ut nos, uel penitus non iudico hoc primo aduentu, sed saluo, sed quia secundo aduentu iudicabit, subdit hoc: Et si iudico ego, etc.

uERS. 16.---Quia solus  Ideo uerum, quia non solus, sed ego et Pater. Ecce ergo duo in personis, licet unum in substantia; quod est: Ideo uerum est iudicium meum, quia uerus Dei Filius sum, unde probatur quod Filius, quia non solus, sed Pater mecum.

uERS. 17.---Et in lege uestra scriptum est.  Dicto de iudicio quod suum et Patris testimonium uerum sit, probat ab auctoritate legis. Dicitur enim, etc., usque ad ut accusata Susanna habuit.

uERS. 19.---Dicebant ergo ei. Secundum carnem  iudicantes, Patrem Christi carnaliter acceperunt; sed erat homo in aperto, uerbum Patris in occulto. Ubi est Pater tuus. Quasi dicant: Te uidemus sed non Patrem tecum. Quibus econtra dicitur: Sed nec me scitis, quia si hominem quem uidetis, non quod in occulto sum scitis, et ideo nec Patrem scitis. Sed si me sciretis, quod est prius, me cognoscite, et sic Patrem sciretis, quia unum sumus. Forsitan et Patrem, etc. Non dubitat, sed dubitantes quasi irridet et increpat; ut et dominus seruo, forsitan Dominus tuus sum.

uERS. 20.---Hec uerba, etc. Gaze diuitie, Phylaxe seruare. Typice: Gazophylacium est mysteria Scripturarum, que sunt in templo, id est in Christo.  Hec secreta post resurrectionem aperuit apostolis, sed in his modo loquitur per parabolas non intelligentibus Iudeis. Et nemo apprehendit eum. Id est, loquentem de Deitate.

uERS. 21.---Ego uado. Quasi sponte, et ideo frustra laboratis. uadit illo unde uenerat, et unde non discesserat. Queretis, ideo persequentes assumptum in celis non ut amici habere cupientes. Unde eis penam predicit: In peccato uestro moriemini.

uERS. 22.---Nunquid interficiet semetipsum? Stulta uerba quasi si de morte diceret, non possent eum sequi ad mortem. Dicebat ergo non de morte, sed de gloria ad quam ibat per mortem, unde illis carnalibus subdit:

uERS. 23.---uos deorsum estis. Et ideo terram  sapitis, sicut serpens terram comeditis.

uERS. 24.---Dixi ergo uobis. Hic exponit quid sit esse de mundo, id est, esse peccatores infideles terrena sapientes, unde hoc eis exponit. Si enim. Sed econtrario spem dat credituris. Credideritis. Credideritis dicit, non perceperitis, quia nemo nunc capit immutabilem essentiam. Ego sum, moriemini, etc. Non dicit quid, uel Christus, uel Filius Dei, uel aliud huiusmodi, sed ad istos utitur uerbo eterne essentie, sicut olim ad Moysen quem mittebat ad liberandum Isrel. Quasi dicat: Qui misi Moysen ad liberandum filios Isrel, ego per meipsum ueni liberare perditos. Cetera uero omnia que mittuntur, non uere sunt.

uERS. 25.---Principium.  Credite me principium,  etc., usque ad ipse manus dextera, fortitudo, sapientia, et uerbum est Patris.

 Ecce quid est esse, quia principium in se manet, innouat omnia, et mutari non potest.

Loquor uobis. Et habeo uobis multa loqui, docendo, si credideritis, accusando si non credideritis, et qui modo non iudico, sed saluo, habeo post iudicare. Habeo dico, sed totum ex Patre qui uerax est ex se, ex quo ego sum ueritas quam genuit ex se, et ideo uera dico, et iudico. Ecce quomodo dat gloriam Patri cui equalis est, ut doceat nos minores dare gloriam Deo.

uERS. 27.---Et non cognouerunt. Cum dicit, qui misit me, uerax est, non intellexerunt quod de Patre diceret, quia adhuc habebant clausos oculos, et ideo  subdit eis: Cum exaltaueritis Filium, etc., ubi ostendit aliquos ibi esse, qui post passionem suam essent credituri et cognituri quis ipse esset.

uERS. 29.---Quia ego sum. Esse est immutabile diuine substantie. Sed ne ipse qui loquitur, intelligeretur esse Pater, subdit: Et a meipso facio nichil; quia a meipso non sum, sed a Patre.

Quia ego, etc. Semper ipsa equalitas est. Semper non ex quodam initio et deinceps, sed sine initio et fine. Dei enim generatio non habet initium temporis, quia per Unigenitum facta sunt tempora.

uERS. 30.---Multi crediderunt in eum. Fides est credere quod non uides, ueritas est uidere quod credidisti.  Non cognoscimus ut credamus, sed credimus ut cognoscamus: ideo Christus homo in terra fidem iacit, post se uidendum dabit, quod est merces fidei.

uERS. 31.---uere discipuli. Ad hanc altitudinem peruenietis ex fide que est humilis, et contemnitur, et est granum sinapis.

uERS. 33, 34.---Liberi. Hoc uerbum Dominus posuit a libertate, non ut plerumque Latine dici solet, liberari aliquis ab infirmitate. Et non dixerat Dominus: liberi eritis, sed: ueritas liberabit uos, in quo tamen uerbo non intellexerunt nisi libertatem carnalem. Respondit eis, etc. Non illi qui crediderunt, sed alii in turba qui non crediderunt, qui audito liberabit uos, indignati sunt se uocari seruos, putantes dixisse de carnali libertate. Et nemini seruiuimus.  Mentiuntur. Ioseph seruiuit in Aegypto, patres in Aegypto seruierunt in luto, isti eidem tributis Cesaris.

Amen, amen dico, etc. Amen Hebraice, uerum dicitur Latine, quod nullus interpres mutauit, ne uilesceret nudatum, sed honorem habeat secretum, et est quasi iuramentum, unde Hieronymus super Isaiam: Iurat Dominus per semetipsum, quoniam sententiam oris sui et uerbum quod semel protulit, nequaquam irritum facit, hoc est, per semetipsum iurauit.

uERS. 35.---Seruus autem, etc. In hoc terruit nos. Que ergo spes est libertatis his qui non sunt sine peccato?

uERS. 37.---Scio, etc. Exposito a Domino contra  gloriantes de uana libertate carnis, et uera seruitute peccati, et uera libertate per se filium, concedens istis, scilicet quod filii Abrahe sunt per carnem, tales liberos ostendit non esse filios Abrahe, per imitationem fidei et iustitie, sed esse filios homicide diaboli, querentes se occidere, et ita esse uere seruos.

uERS. 39.---Responderunt et dixerunt ei. Quia arguit eos facere mala patris, fatentes patrem suum esse Abraham, prouocant aliqua maledicere contra Abraham, ut sit eis occasio faciendi quod uolebant, sed Dominus Abraham laudat et istos degeneres damnat, dicens: Si filii Abrahe, etc.

uERS. 40.---Nunc autem queritis, etc. Non dicit  se esse dominum Abrahe, ne sit occasio  calumnie, nec filium Dei, sed quod inuident, et quod possunt occidere.

uERS. 41.---uos facitis opera. Iam innuit alium patrem quam Abraham, cuius filii sunt, non natura, sed imitatione. Dixerunt, etc. Nos, etc. Iam intelligentes non de origine carnis, sed de uita Dominum loqui, et ex usu Scripturarum scientes fornicationem spiritualiter dici, cum anima falsis diis subiicitur, mutant responsionem et tacent iam de patre Abraham, ne eis dicatur: Cur de eo gloriamini, cuius uitam non imitamini? et dicunt patrem Deum, uolentes uidere quid ad hoc posset eis dicere.

uERS. 42.---Dixit ergo. Sicut preostendit de Abraham, ita nunc ostendit Deum non patrem eis esse  eorum, quia non cognoscunt Filium quem misit nec eum diligunt. Ego enim. Processio ex Patre eterna est, in qua est Filius unigenitus Patri equalis; uenit homo factus, in quo frater hominibus.

uERS. 43.---Quare loquelam. Ita res est ut dico, sed non potestis quod dico cognoscere, quia non potestis audire, cum non uelitis credendo corrigi. Et hoc quare? Quia ex diabolo estis: filii diaboli perseuerare elegistis.

uERS. 44.---uos ex patre, etc. Ecce iam determinat quis sit pater eorum, cuius filii sunt non nascendo, ut Manichei dicunt, sed imitando; unde et Iudeis dicitur: Pater tuus Amorrheus est, mater tua Cethea .

Et desideria. Ideo filii diaboli quia desideria patris  uestri uultis facere, et occidere me in carne, quia non potestis in mente. Ille homicida. Nota homicidam non solum qui ferro, sed etiam qui uerbo occidit, ut diabolus primos parentes, unde in psalmo: Lingua eorum gladius acutus . Et in ueritate non stetit. Quare non stetit? Quia non est in eo ueritas. Id est, uerbum et sapientia Patris. Cum dicitur, in Christo est ueritas, ita dicitur, ut ipse sit ueritas. Si ergo diabolus stetisset in ueritate, in Christo stetisset, sed non stetit in ea, quia non est ipsa in eo. Ex propriis loquitur, quia mendax est. Et hoc non sufficit, quia et homo mendax est qui non habet de proprio, sed ab alieno cepit, id est a diabolo, ideo addidit: Et pater ipsius. Scilicet mendacii quod inuenit. Ex propriis. Quia non aliunde habet,  sed a se postquam cecidit a ueritate; unde subditur esse pater mendacii quod ex se genuit, ut Deus ex se ueritatem.

uERS. 46.---Quis ex uobis, etc. Non dedignatur ex ratione ostendere se non esse peccatorem, etc.

uERS. 48.---Nonne, etc. Quia conuicti sunt non esse filii Abrahe uel Dei, sed diaboli, ingerunt conuicia, quia non poterant resistere.

uERS. 49.---Honorifico. Non me  facio quod debeo, sed uos non facitis quod debetis, quia non honorastis me, quem si cognosceretis, sicut ego honorifico Patrem, sic uos me honoraretis

uERS. 50.---Ego autem. Audito conuicio, Demonium habes, econtra de gloria sua hoc solum dicit:  Honorifico Patrem, omnia tribuendo ei, et ego non quero gloriam meam ut homines, qui illatis contumeliis aliquid reddunt, sed Patri reseruo, et est qui querat et iudicet. Due sunt tentationes. Una probationis, de qua: Tentat uos Deus . Alia deceptionis, de qua: Deus intentator malorum est . Sic et duo timores: unus quem caritas foras mittit, alter qui permanet in seculum seculi. Sic et duo iudicia: unum damnationis, quo non iudicat Pater, sed omne iudicium dedit Filio: alterum discretionis; unde: Iudica me, Deus, et discerne causam meam . Secundum hoc dicitur: Est Pater qui querat gloriam meam, et discernat a gloria uestra, quia uos secundum seculum gloriamini,  ego non, sed ea gloria quam habui apud Patrem antequam mundus esset, que est ab humana inflatione discreta.

uERS. 51.---Amen, amen dico uobis. Non ego, sed Pater querit gloriam meam; ego autem dico, Si uos dicitis, Demonium habes, ego uos ad uitam uoco. Hinc discat homo iehsu, non malum, sed bonum reddere. Non uidebit. Quod dicitur, uidebit uel gustabit, nichil aliud est quam experietur.

uERS. 52.---Nunc cognoscimus. Sicut accepta contumelia bonus fit melior, ita malus de beneficio peior.

uERS. 53.---Quem teipsum facis? Secundum illos se faciebat Filium Dei, equalem sibi, quasi non esset, sed non faciebat, imo uere erat; unde Apostolus:  Non rapinam arbitratus est esse se equalem Deo . Ideo non qui es, sed quem teipsum facis?

uERS. 54.---Respondit iehsu. Contra hoc quod dicunt: Quem te facis? refert gloriam suam ad Patrem, de quo est quod Deus est.

uERS. 55. Est Pater meus. Aperte dicit Patrem suum esse Deum qui annuntiatus est Iudeis: non recentem Deum uobis annuntio, sed illum de cuius cognitione soletis gloriari. Qui glorificat. uox Patris glorificat Filium in baptismo, in monte, et in aliis huiusmodi. Et non cognouistis. Non cognouistis spiritualiter, dum pro terrenis seruistis. Ecce uidet aperte eos sibi resistere, sed tamen non desinit se eis predicare. Et si dixero, etc. Ne in hoc arrogans  uideatur gloriari, addit, et si dixero. Arrogantia sic caueatur, ut ueritas non relinquatur.

uERS. 56.---Abraham. Credens exsultauit sperando, ut uideret intelligendo tantum mysterium.

Diem meum.  Incertum est in diem temporalem, etc., usque ad et quod ipsum caro factum est?

uERS. 59.---Et exiuit. Exiens de templo, id est, de figuris Iudeorum, uideamus quid fecerit in templo gentium.



CAPUT IX.

uERS. 1.---Et preteriens. Non stans in uia peccatorum, sed secus uiam nostre mortalitatis. Cecum. Cecus significat humanum genus, in quo cecitas  naturalis, quia peccante primo homine, uitium propter naturam inoleuit, unde secundum mentem omnis homo cecus natus est.

uERS. 3.---Neque hic peccauit. Peccauerunt quidem, sed non illo peccato factum est, ut cecus nasceretur, sed hec est causa, ut manifestentur opera Dei in illo. Ut eum illuminando et per eum quid in cecitate humani generis facturus sit significando, Filius Dei manifestetur; unde subdit: Me oportet operari.

uERS. 5.---Quandiu sum in mundo. Non solum tunc Christus lumen erat in mundo, sed et semper usque ad consummationem seculi per fidem est cum electis, et est tempus operandi. Nox illa est infernalis,  in qua nulli licet operari, ut nec ardenti diuiti licuit, sed tantum est tempus recipiendi.

uERS. 6.---Et fecit lutum. Sicut primum hominem de limo terre formauit, ita per idem genus luti genus humanum reformauit. De saliua lutum fecit, quia uerbum caro factum est. Saliua est sapientia que ex ore Altissimi prodiit. Terra est caro Christi. Unxit oculos. Id est, catechumenum fecit, qui credit uerbum carnem factum. Unctus nondum uidet, sed mittitur ut lauet, id est, baptizetur in Misso, id est in Christo, propter quod nomen piscine interpretatur. Baptizatus a peccatis lumen recepit.

uERS. 7.---Et uenit uidens, etc. Queritur quomodo istum sine fide sanauerit, cum legatur neminem sine sanatione interiore, exterius sanasse? Sed hoc dicitur  de illis qui propter peccata infirmabantur: iste non propter peccatum, sed propter gloriam Dei languebat.

uERS. 16.---Non est hic homo a Deo, etc. Ille spiritualiter custodit sabbatum, qui est sine peccato; illi non, qui serui sunt peccati.

uERS. 17.---Tu quid dicis, etc. Querunt calumniam, ut ille de synagoga pelleretur, sed a Christo inueniretur. Ille autem dixit, etc. Adhuc inunctus in corde, qui confitetur, non tamen mentitur.

uERS. 18.---Donec uocauerunt, etc. Mystice: Parentes, id est diabolus uel uitia, qui dicunt. Aetatem habet, ipse de se loquatur, qui nolunt hominem confiteri Christum.

Da gloriam Deo: Nos scimus, etc. Dare gloriam Deo, est ueritatem de aliquo quasi presente Deo dicere,  hoc est: Confiteri istum non esse Deum sicut nos, sed peccatorem.

uERS. 27.---Quid iterum, etc.  Stomachatur contra duritiam eorum, de ceco factus uidens, et cecos iam non ferens.

uERS. 28.---Maledixerunt ergo ei. Secundum cor eorum maledictio est. Sed quod dicitur optabile est omnibus, ut discipuli Christi sint.

uERS. 29.---Hunc autem nescimus. Superius dixerant: Hunc scimus: unde hinc dicunt se nescire, sed nescire nos dicimus que abiicimus. Ille nescitur, latet humilitate, proditur signorum uirtute: nescitur unde sit, et ut Deus cecos illuminat.

uERS. 33.---Nisi esset hic a Deo, etc. Spreta eorum ira, libere ueritatem confitetur. Hec enim non  nisi a Domino, nec a discipulis fierent, nisi Deus in eis.

uERS. 34.---In peccatis natus est totus. Id est, cum clausis oculis, quod dicunt esse pro peccatis parentum, sed Christus totum sanat, extra oculos, intus cor aperit. Et tu doces nos? Et eiecerunt eum foras. Toties interrogando ut discerent, magistrum fecerant, sed ingrati docentem proiecerunt. Sed quia expulsus, magis factus est Christianus.

uERS. 36.---Quis est, etc. Adhuc inunctus his uerbis ostendit se iamdudum cor ad credendum habuisse paratum, sed in quem credere debeat, ignorasse.

uERS. 37.---Et uidisti. Iam Dominus lauat faciem  inuncti, iam cordis oculos illuminat et ille non tantum Filium hominis, sed etiam confitetur Filium Dei.

uERS. 39.---Ut qui non uident. Id est, qui se uidere putant, querunt ut uideant, et qui uident, id est, qui se uidere putant, et medicum non querunt, et hoc est iudicium, id est discretio quod discernit causam credentium a superbis. Iudicium enim damnationis non modo, sed in fine faciet; unde: Ego non iudico quemquam.



CAPUT X.

uERS. 1.---Amen, amen dico uobis. Quia Pharisei iactabant se uidere, quod possent, si oues Christi essent, Dominus contra eorum arrogantiam de grege suo, et de ostio quo intratur in ouile similitudinem proponit, ostendens quod nec sapientia, nec obseruatio legis, nec bona uita quidquam ualet nisi  per eum: sine eo nichil sunt in quocunque Iudeo, uel gentili et philosopho uel Phariseo qui docent beate uiuere: uel heretico sub nomine Christi: nec tamen in Christo predicante, sed omnes sine eo rapiunt et occidunt. Per ostium. Id est per me, ut post exponit. Hec ianua est humilis: qui per hanc uult intrare, oportet ut se humiliet, ne, si erectus est, offendat in humilem ianuam. Fur. Quia quod alienum est suum dicit, id est, oues Dei suas facit. Latro, quia quod furatus est occidit. Sed omnes qui ueritatem tenent et docent in Christo pastore, sunt unus pastor.

uERS. 2.---Pastor est ouium. Christus proprie pastor est secundum officium pascendi oues, ut ipse  post exponit, qui per se ostium intrat in ouile ouium. Sed quia alii comparticipes sunt ei pastoralis officii, que de eo proprie dicuntur, etiam eis suo modo congruunt. Ostium est quo intratur, Christus ergo pastor per se ostium, et quicunque sub eo pastor, per ipsum ostium intrat in corda ouium; quia si aliud, predicat, non audiunt oues, si Christum, oues Christi hanc uocem agnoscunt.

uERS. 3.---Huic ostiarius aperit. Ostiarius, id est Christus qui se aperit, uel Scriptura que ducit ad Christum, uel Spiritus sanctus qui docet omnem ueritatem.

Et oues, etc.  Aliqui sunt uere oues, quia nouit Dominus, etc., usque ad hanc nullus proprius contemnit, nullus alienus audit.

 uERS. 6.---Illi autem non cognouerunt. Predestinate oues ad tempus se nesciunt, nec uocem pastoris audiunt, sed in fine perseuerant, e contra lupi ad tempus audiunt, sed in fine perseuerant.

uERS. 8.---Omnes, etc. Fur est qui per simoniam uel aliquo alio modo contra Christum intrat, et postquam intrauerit malo exemplo occidit et sic aperte latro. Nec talis dicendus est mercenarius, ideo lupo ueniente non resistit, sed pro mercede cedit. Si lupo uiolenter distrahente non resistit, mercedem hanc recipit, quod non distrahitur cum ouibus, sed postea male uiuendo oues corrumpit, et iam in aliam partem relapsus fit fur uel latro, nomen mercenarii amittens.

 uERS. 9.---Si quis. Hic euidenter ostendit, non solum pastorem, sed et oues intrare per ostium. Et ingredietur. Intus bene cogitando, egredietur extra exemplo aliorum bene operando. uel ingredietur in Ecclesiam, ut hic uiuat per fidem. Unde post dicit: Ut uitam habeant. Et egredietur de ista uita, ut in eternum uiuat. Unde post et abundantius habeat uitam et pascua inueniet ingrediens et egrediens.

uERS. 10.---Nisi ut furetur, etc. Furetur alienam rem sibi usurpando, mactet, a fide retrahendo, perdat in eternam damnationem.

uERS. 12.---Mercenarius autem, etc. Mercenarius est qui querit que sua sunt, non que Christi, qui seruit Deo non propter Deum, sed pro aliqua mercede; qui culpabilis est, et non est filius, sed tamen  necessarius et tolerandus. Fur uero semper est cauendus. Prepositi uero qui filii sunt, sunt et pastores, et tamen unus est pastor, quia illi omnes sunt membra illius cuius sunt oues proprie. Et lupus rapit. Lupus est uel uiolentus qui corporaliter uastat, uel diabolus qui spiritualiter dissipat, cui qui non animas ouium, sed sua querit, non occurrit resistendo uel mala arguendo, quod est fugere, quia timor est fuga animi: fugit ne perdat quod diligit, unde reddens causam fuge subdit: Quia mercenarius est, et non amat oues, sed sua: pastores autem non dicuntur fugere si cedunt persecutioni, et seruant se ouium utilitati, quibus etiam corpore absentes, sunt spiritu presentes.

uERS. 14.---Ego sum pastor. Post culpam ficti,  iterum formam ueri pastoris opponit. Ego sum pastor bonus et animam pono pro ouibus. Quod non ipse unus fecit, nisi quod omnes sui et ipse unus sunt, quia ipse sine illis hoc potuit, illi non sine eo sine quo nichil possunt.

uERS. 15.---Et ego. Filius per se agnoscit Patrem, nos per illum, sicut alibi, Deum nemo uidit unquam, nisi Unigenitus qui est in sinu Patris, ipse enarrauerit . Item nemo nouit Filium nisi Pater, neque Patrem quis nouit nisi Filius, et cui Filius uoluerit reuelare . Et animam meam pono. Hoc est probatio dilectionis ad Patrem, et ad oues. Sic et Petrus tertio confitens amorem, iubetur pascere oues, et pro eis mori. Pro ouibus. Pro ouibus domus Isrel que perierant, ad quas corporaliter  missus, a quibus non sunt dissimiles ille que sunt de gentibus, unde dicit:

uERS. 16.---Oportet me. Quamuis per suos, quia in illis ipse. Et uocem meam. Non dicit meorum, quia in ipsis ille loquitur.

uERS. 17.---Quia ego, etc.  uerbum ex quo suscepit hominem, id est carnem et animam, etc., usque ad non potestate sua, sed potestate inhabitantis carnem Deitatis, scilicet.

uERS. 22.---Facta sunt autem encenia, etc. Cenon, id est nouum. Inde encenia, id est initiare. Encenia festa dedicationis templi, que facta est a Iuda Machabeo tempore hiemis. Hiems autem hic commemoratur, ut significet Iudeos frigidos, qui  non accedunt ad ignem, id est, non credunt in Christum. Salomon autem facto templo in autumno illud dedicauit . Zorobabel, et iehsu sacerdos post captiuitatem reedificatum templum, in uere dedicauerunt . Iudas Machabeus pro profanatione Antiochi in hieme .

uERS. 23.---In porticu. Porticus quibus templum cingebatur, solent significari nomine templi.

uERS. 24.---Circumdederunt ergo eum Iudei. Domino patienter inter opprobria ueritatem predicante excecati non obsequuntur, sed tentant, Quousque animam nostram tollis? Calumniantur illum tollere animas qui saluat, quem purum hominem putabant, sed pre omnibus regnaturum. Si tu es Christus, dic nobis palam. Non ueritatem desiderant, sed parant  calumniam, ut si dixerit se regem, contra Augustum facientem potestati tradant. Sed Dominus sic temperat responsum, ut nec illis sit locus calumnie, et fidelibus propter quos hec referuntur manifeste appareat quod ipse sit Christus, non homo tantum, ut illi putant, sed Filius Dei.

uERS. 29.---Et nemo potest rapere de manu Patris mei. Quia ex hoc quod sum ex Patre, maior sum ad protegendum, quam illi ad impugnandum.

uERS. 30.---Ego et Pater unum sumus. His uerbis non solum Iudeorum soluit questionem, qui ut tentarent accesserunt, sed etiam futurorum hereticorum damnat insaniam.

uERS. 31.---Sustulerunt ergo lapides. Hoc iam non ferunt qui cetera tulerunt, sed duri ad lapides  currunt. Sed quia iehsu non patitur nisi quod uult, adhuc loquitur.

uERS. 33.---Facis teipsum. Intellexerunt non posse dici. Ego et Pater unum sumus, nisi ubi est equalitas Patris et Filii, quod Arius non intellexit; Christus autem, quia uidit illos tardos non ferre splendorem ueritatis, temperauit eum in his uerbis: Nonne scriptum est, etc.

uERS. 34.---Quia ego. Tribus modis dicitur Deus, natura, adoptione, ut Ego dixi: Dii falso, ut demones et idola.

uERS. 35.---Si illos dixit deos. Si per sermonem Dei participando fiunt homines dii, quomodo ille qui per naturam est Filius quo participant, non est Deus?

 uERS. 38.---Operibus credite. Fidem adhibete operibus, ut merito fidei amplius cognoscendo opera, ueniatis ad fidem deitatis.

uERS. 39.---Quia in me est Pater. Pater est in Filio, Filius in Patre, ut equalis in eo cui equalis est; unde et potest dicere: Ego et Pater unum sumus. Et qui uidet me, uidet et Patrem; et hoc est ei proprium. Munus autem est homini per participationem quod dicitur esse in Deo continente et Deus in eo, ut in uase.

uERS. 41.---Et multi uenerunt. Isti apprehendunt permanentem, non quomodo iniqui apprehendere uolebant discedentem. Quia Ioannes, etc. Nullum in Hierusalem fecit ut iste, et quidquid dicebat testimonium  huic perhibebat, quasi per lucernam ueniamus ad diem.



CAPUT XI.

uERS. 1.---Erat autem. Dum moratur trans Iordanem, infirmatur Lazarus, et mittunt ad eum sorores illuc. Iste sorores Lazari figura sunt Iudeorum in eterna beatitudine iam receptorum, qui pro fratre sanando, id est pro reliquis in tenebris ignorantie adhuc errantibus, Domino supplicant ex notissima actione. Languens Lazarus. Lazarus figura est Iudeorum qui infirmi erant in fide Christi: Martha et Maria significant doctrinam bonorum Iudeorum.

uERS. 3.---Ecce quem amas, etc. Lazarus, per quem peccator significatur, qui a Domino amatur, quia non uenit uocare iustos, sed peccatores. Sorores,  peccatoris sunt bone cogitationes, que pro peccatis dissoluendis orant.

uERS. 4.---Pro gloria Dei, etc. Id est, ut glorificetur Filius Dei. Ecce se Deum dicit, contra illos qui dicunt Filium Dei non esse Deum.

uERS. 5.---Diligebat. Diligebat languentium Saluator et mortuorum suscitator Lazarum, quia languens et mortuus.

uERS. 6.---Duobus diebus. Ut quatriduum impieretur. Prima enim die quo nuntiatum est ei, mortuus est languidus trans Iordanem; per duos dies mansit, ecce tres: quarto autem die uenit.

uERS. 7.---Eamus in Iudeam. Mystice: Significat fidem redituram ad Iudeos in fine per Eliam et Enoch.

uERS. 8.---Dicunt ei discipuli. Territi, uolentes  consilium dare magistro ne moreretur, sicut et alibi Petrus: Absit a te, Domine, non fiet tibi istud. Sed sicut Petrus laudatur de alieno: Beatus es, Simon Bariona, quia Pater reuelauit tibi, culpatur de suo. Redi post me, Satana, quia sapis non que Dei, sed que hominis sunt. Ita et hos corripuit dicens se diem in quo debent ambulare ne offendant, et sine eo ambulantes offendant, ut modo nolentes eum mori qui pro hominibus uenit mori. Illos autem dicit esse horas que diem sequuntur, non dies eas, sed dies eas illuminat. Duodecim est sacratus numerus qui permanet plenus: deiecto enim Iuda, qui non lucebat inter horas, alius subrogatur.

uERS. 9.---Nonne duodecim sunt hore.  Dies Christus, et aliter dies apostoli, quomodo Christus,  etc., usque ad ipsi intelliguntur duodecim apostoli.

uERS. 15.---Ut credatis. Non quod modo inciperent credere, sed ut robustius crederent. Semper enim fides eorum miraculis augebatur.

uERS. 17.---Et inuenit.  Mystice: Quatuor sunt dies mortis. Nascitur homo, etc., usque ad sed nec tales relinquit misericordia.

uERS. 22.---Sed et nunc scio. Hoc scio, quia potes suscitare si uis, quod tuo relinquo arbitrio, non autem presumo, neque rogo ut suscites, que nescio an sit utilis fieri resurrectio.

uERS. 25.---Etiam si mortuus fuerit. Tres mortuos suscitauit iehsu, unum in domo, id est in  corde; secundum in porta, id est in ore; tertium in monumento, id est in opere et consuetudine peccandi. uiuet. Ut uiuit Abraham, Isaac et Iacob, quorum Deus dicitur sicut uiuorum. Credens etiam mortuus uiuit, sicut non credens etiam uiuens mortuus est.

uERS. 28.---Silentio. Quia si audissent Iudei eam uocatam fuisse a Iesu, non sequeretur, et ita non uiderent miraculum. Sed quia putauerunt eas ad sepulcrum fratris ituras, secuti sunt. Et uocat te. Causa breuitatis in uerbis Marthe ostendit non prius dictum, id est quod Dominus Mariam uocauerit.

uERS. 31.---Secuti sunt. Hec ideo euangelista narrare curauit, ut uideamus que occasio fecerit ut plures haberet testes resurrectio quatriduani.

 uERS. 33.---Infremuit spiritu. Nota potestatem: Ipse fremuit et turbauit se, quem alius turbare non potuit, sicut omnia huiusmodi suscepit, quia uoluit. Significat autem quantum homo turbari debeat, pressus tanta mole peccati. Quando autem peccator computans que bona Dei accepit, que mala reddidit, fremit in spiritu et turbatur: Christus fremit in eo et turbatur, quia fides de Christo, Christus est in corde. Fremit uero fides in homine dum de peccatis increpat se.

uERS. 34.---Ubi posuistis eum? Qui absens sciuit mortuum, scit et ubi sit sepultus, sed sic dicens, se quasi nescire perditum hominem significat; unde dicitur: Non noui uos . Et: Ubi est Adam? 

 uERS. 38.---iehsu ergo, etc. Difficultatem ostendit uiuificationis talis peccatoris. Erat autem spelunca. Moraliter: Unusquisque peccator mole peccatorum pressus et sua lege grauatus, et consuetudine sua mala iam fetens, alios exemplo suo malo aperte corrumpit: sorores, cogitationes alique, quia quandoque cogitans se male fecisse, dolet.

uERS. 39.---Domine, iam fetet. Timebat remoto lapide potius fetorem excitari, quam fratrem resuscitari.

uERS. 42.---Sea propter populum, etc. His uerbis se gloriam Patris querere, sicut in aliis operibus ostendit. Nam quia secundum hominem minor erat Patre, ab eo petit suscitationem Lazari, et ideo se exauditum dicit, et hoc propter circumstantes, ut sic  crederent Dei Filium.

uERS. 43.---uoce magna. Fremuit, lacrymauit, clamauit, quia difficile surgit quem moles male consuetudinis premit, sed tamen post magnam uocem surgit, id est, per magnam Dei gratiam uiuificatur dum penitet.

uERS. 44.---Et statim prodiit. Dum peccator contemnit, sepultus iacet; quando penitet, surgit; quando confitetur, prodit, quasi de occultis exeundo manifestus. Soluite eum. Christus per se uiuificat intus, ministris tribuit potestatem soluendi.

uERS. 48.---Credent in eum. Et uenient Romani. Et quia sentiebant doctrinam eius esse contra templum et paternas leges, timebant ne si omnes crederent  in Christum, nemo remaneret qui contra Romanos ciuitatem Dei et templum defenderet. Et uenient Romam. De temporalibus timent, non de eternis, et utraque perdiderunt. Locus est Hierusalem quem perdiderunt, gentem suam perdiderunt ubique dispersi.

uERS. 51.---Hoc a semetipso.  Nota etiam malos per spiritum prophetie predicere futura, etc., usque ad quod non licet nisi summo sacerdoti, ut de Zacaria legitur.

uERS. 52.---Pro gente. Iudeorum, scilicet in qua erant oues, hoc tantum Caiphas. Sed quia nouerat euangelista esse alias oues, addidit: Sed ut filios Dei qui erant dispersi congregare. Filii predestinatione, sicut et oues in Isrel, nondum enim erant, quia  nondum crediderant.

uERS. 55.---Proximum autem. Imminente Pascha figurali in quo iam uerus agnus immolandus est, consilium erat inter Iudeos de eo occidendo, et ipse appropinquat passionis loco.



CAPUT XII.

uERS. 1.---uenit in Bethaniam. Ideo prius Bethaniam uenit, ut resuscitatio Lazari altius memorie omnium traderetur, et inexcusabiles Iudei confunderentur, tractantes de morte tanti suscitatoris.

uERS. 3.---Maria ergo. Pretiosum unguentum fit de nardo maxime de spicis, hic autem dicitur pistici a loco unde erat. Et interpretatur fidelis, non alia admixtione corrupti. Dixit ergo unus. Iudas etsi malus  tamen inter apostolos numeratur, ut doceamur malos tolerare, ne corpus Christi diuidamus, et malos bonis non obesse.

uERS. 6.---Non quia, etc. Quantum ad suam intentionem ad eum non pertinebat de egenis, quia non curabat de ipsis, non quia commissum esset ei dispensare pauperibus.

Loculos habens, etc. Cui ministrant angeli, loculos habet in sumptus pauperum, condescendens infirmis.

uERS. 7.---Sinite illam. Nouit furem, sed non prodit, docens tolerare malos. Tantum obsequium Marie commendat, ostendens quod esset moriturus, et ad sepeliendum aromatibus ungendus. Ideo Marie cui non licuit mortuum ungere, datum est uiuentem officio funeris donare, unde secundum Marcum dicitur,  quod habuit, id est potuit, hoc fecit, preuenit ungere corpus meum in sepulturam.

uERS. 8.---Me autem non semper habetis. Corporali presentia. uel non habebitis, tu Iuda et qui sunt huiusmodi, quia si mali iam communicant sacramentis, postea tamen non habent Dominum ut boni.

uERS. 9.---Et uenerunt. Curiositas hos, non caritas adduxit. Nos econtra, si cognoscimus Iesum obedientis anime domum in qua habitet inuenisse, ueniamus illuc contemplatione, non propter hominem tantum quem in anima suscitatum uidemus, sed ut bonam uitam imitemur, et per hoc ad uisionem Iesu perueniamus.

uERS. 10.---Cogitauerunt. Quia non poterant occultare  uel negare miraculum, stulte uolunt occidere, quasi non possit suscitare occisum qui suscitauit defunctum.

uERS. 12.---In crastinum. Ecce oues ex Isrel ueniunt ad pastorem. Rami sunt laudes significantes uictoriam superaturi diabolum et mortem.

uERS. 13.---Clamabant.  Osanna uox obsecrantis magis indicans affectum quam rem aliquam significans, sicut interiectiones.

Rex Isrel. Rex non terreno more, quod parum est, sed quia regit, et ad mentes, et ad regna celorum ducit, et est miserationis non indignationis.

uERS. 15.---Noli timere, filia. In reprobo populo erat filia Sion, id est, Ierusalem, scilicet oues que deuote occurrunt uenienti, quibus diuinitus dicitur:  Agnoscite quem laudatis, et ne timeatis cum patitur qui est uestra redemptio. Pullus in quo nemo sederat, populus est gentium qui legem Dei non acceperat.

uERS. 19.---Ecce totus. Per passionem et resurrectionem totum mundum redemit, et secutus est eum. Et quid mirum si mundus post eum uadit per quem factus est mundus?

uERS. 21.---Hi ergo accesserunt. Ostendit gentes per predicationem apostolorum conuersas.

uERS. 23.---iehsu autem. De Iudeis erant, qui clamabant: Benedictus qui uenit in nomine Domini; modo gentiles querunt uidere, ecce duo parietes concurrentes. Dicit itaque angularis lapis. uenit hora ut clarificetur. Hec non est clarificatio de istis uolentibus  uidere, sed occasione horum annuntiat uenturam plenitudinem gentium eo in celis glorificato. Sed hanc altitudinem glorificationis precedit humilitas passionis, unde: Amen, amen dico uobis, etc. Ubi se dicit granum mortificandum et multiplicandum, ad quam passionem iam exhortatus subdit: Qui amat animam suam, etc.

Nisi granum frumenti.  Ipse est frumentum quo uiuere debet fidelis anima. Granum, de quo spiritualis seges debet surgere. Cum sint multa grana seminum, nulli se comparat nisi frumento, unde mos cepit Ecclesie de hoc solo grano confici corpus Domini.

uERS. 25.---Qui amat.  Qui amat in hac uita, perdit in futuro quod magis congruit, unde  subdit: Qui odit animam, etc. Non amat, sed odit animam in hoc mundo, qui diligendo Deum, potius quam in eum peccet eligit occidi.

uERS. 26.---Si quis mihi ministrat. Pretium operis quo illi ministratur est esse cum illo, sine quo nusquam bene est esse, et cum quo nusquam male est esse, unde et apertius subdit, si quis mihi ministrat.

uERS. 27.---Nunc anima mea turbata est. Et quid dicam? Predicta passione et ad eam supposita exhortatione quasi data uoce fortitudinis sue subdit affectum infirmitatis nostre quam uere suscepit, sed ex uoluntate pro nobis ne de hac infirmitate desperemus: in qua etiam docet quid dicere debeamus, et quo  confugere. Quasi dicat: Conturbatur anima mea, quid dicam? quo confugiam? quem inuocem? in quem sperem? in Patrem qui saluat, cui uoluntatem meam propono, quia propterea ut hec patiar ueni in hanc horam, unde et clarificatio mihi sic fit et in membris meis.

uERS. 28.---Pater, clarifica. Saluationem quero, sed passionem non recuso, propter quam passionem clarifica me quod est gloria tui nominis.

uERS. 30.---Non propter me uox. Ostendit hanc uocem non sibi indicasse quod sciebat, sed eis quibus indicari oportebat.

uERS. 31.---Nunc iudicium est. Discretionis scilicet, quod est ante ultimum damnationis, quia nunc per passionem iure diaboli destructo multi liberabuntur,  unde exponendo subiungit: Patior, turbor, et per hec, etc. Eiicietur. A redemptis expelletur, predicantibus apostolis plene expelletur qui olim a paucis etsi extra tentetur, non ledit intus.

uERS. 34.---Et quomodo tu, etc. Quomodo in cruce morietur? Hoc enim eum dixisse putabant quod facere cogitabant. Filium hominis. Quia hoc memoriter tenebant, quod sepe dixerat se Filium hominis, non quod hic dixisset, si exaltatus fuerit Filius hominis. Quis est iste Filius hominis? Si enim Christus est, manet in eternum. Si manet in eternum, quomodo exaltabitur a terra, id est, morietur in cruce?

uERS. 35.---Ambulate. Id est, totum intelligite, et moriturum Christum ut redimat uicturum in eternum  in celo quo perducat. uel dum Christum uobiscum habetis ne tenebre ignorantie et mortis perpetue uos comprehendant. Nescit quo uadat. Qui non credit mortem Christi, nescit quo uadit, sed offendit in petram scandali, quod est Christus, Iudeis contemnentibus et irridentibus mortuum.

uERS. 36.---Dum lucem habetis. Id est, dum aliquid ueri intelligitis de eternitate Christi, credite in ueritatem addendo de humilitate, ut renascamini in ueritate. Ab eis. Non ab his qui credere inceperant, sed ab his qui inuidebant. Quod abscondit se, nostre infirmitati consuluit, non sue potestati derogauit.

uERS. 38.---Ut sermo Isaie impleretur. Quem omnibus modis impleri necesse est, non tamen necessitate faciendum, sed uoluntate, presciuit enim  Deus et predixit, non credituros et peccaturos, non tamen cegit ad hoc, sed ut fit sic presciuit et predixit.

uERS. 39.---Non poterant.  Non quod non possunt homines mutari in melius, sed quandiu tales non possunt credere.

uERS. 43.---Gloriam Dei. Ideo crux in fronte credentium, ubi est sedes uerecundie, figitur, ut de nomine Christi nullus erubescat, et magis gloriam Dei quam hominum querat.

uERS. 44.---iehsu. Aliis non credentibus, aliis uero credentibus, uel palam cum palmis et laudibus, uel in occulto iam appropinquante sua passione, clamat iehsu qui latebat quandiu passio non erat complenda.  Qui credit in me. Quia homo apparebat, et Deus in homine latebat, ne putarent eum hoc tantum esse quod uidebant, uult se credi talem et tantum qualis et quantus pater est.

uERS. 45.---Et qui me uidet, uidet et eum qui, etc. Usque adeo nichil distat inter me et eum, ut qui uidet me uideat eum. Hec uisio non carnalis, sed intellectualis est mundo corde. Qui uidet me. Non ait non uidet me, sed eum qui me misit, sicut dixit, qui credit in me, non credit in me, sed in eum qui misit me, quia illud dixit, ne sicut uidebatur crederetur tantum Filius hominis; hoc autem dixit, ut crederetur equalis Patri. Neutrum horum diceret alius missus, id est apostolus, quia tantum seruus. Potest autem dicere alia Filio communia, ut qui audit uel  recipit me audit eum et recipit qui me misit, quia Dominus honoratur in seruo et Pater in Filio.

uERS. 46.---Ego lux. De alio non dicitur: Lux uenit in mundum, nisi de eo qui illuminat, ceteri ut illuminati sunt lux, quia uita eorum lucet hominibus.

Sermo quem locutus sum. Manifeste dicit se iudicaturum in nouissimo die, quia ipse est sermo Patris qui seipsum locutus est, seipsum annuntiauit.

uERS. 49.---Mandatum. Non dedit Pater Filio mandatum per angelum uel aliam creaturam. Nec mandatum quod aliquando nescisset: sed dum uerbum et sapientiam in qua sunt omnia mandata, genuit, dedit: sicut Filio qui est uita, eo dedit uitam quo genuit uitam, quia gignendo uitam, dedit esse  uitam, que sine uitio fuit.

uERS. 50.---Et scio. Cum dicat mandatum esse uitam eternam, et ipse sit uita eterna, aperte dicit se mandatum Dei. Que ergo ego loquor sicut dixit mihi Pater, sic loquor. Intelligentibus mentibus, ut est nata ueritas ex Pater, sed sic loquitur ueritas intus sine sono, sicut dixit ei Pater ut crederent homines quod nondum possunt intelligere, ex ore carnis uerba sonuerunt, que prolata et litteris signata, nos ad ipsam ueritatem aliquatenus erigunt.



CAPUT XIII.

uERS. 1.---Ut transeat. Interpretatur nobis euangelista nomen pasche, id est transitus et significationem, quia sicut illi de Aegypto, sic Christus de  mundo. Sic et nos, sanguine Agni insigniti, de uitiis ad uirtutes, de mundo ad celum. In finem dilexit. In finem, id est in Christum qui est finis consummans, id est, ut eius dilectione transeant quo ipse transit. uel in finem, id est in mortem, non quod morte terminetur eius dilectio, sed in tantum dilexit quod usque ad mortem dilectio eum perduxit, in quo exemplum dedit ut omnes in Dei ueritate permaneant usque in finem.

uERS. 2.---Et cena facta. Cena significat passionem. Sicut enim post cenam non fit prandium, sic et Christus postquam semel passus est, non iterum patitur. Surgit a cena, post passionem ponit uestimenta, secundum priorem infirmitatem linteo  precinxit se, eadem carne iam immortali, mittit aquam in peluim, id est gratiam baptismi, lauat pedes et tergit a peccatis in baptismo, accepit uestimenta, id est Iudeos in fine seculi, quos prius excecatos deposuit.

uERS. 4.---Surgit a cena. Ab illa celesti refectione, qua cum angelis reficiebatur, deponit uestimenta, gloriam eterne beatitudinis. Et ponit uestimenta. Pretermisit altitudinem, suppositurus eius humilitatem, ut perfecte commendetur humilitas homini cum tam altus sic se humiliauerit, ut et pedes traditoris lauaret.

uERS. 5.---Deinde mittit. Sanguinem in terram fudit, ut uestigia credentium mundaret, que terrenis peccatis erant sordida.

 uERS. 8.---Dicit ei Petrus, etc. Pro altitudine promissi mysterii nondum permittit fieri, nondum potest sustinere Deum ad pedes humiliari, pauore perterritus. Respondit. Qui non lauatur per baptismum et confessionem penitentie, non habet partem cum Iesu.

uERS. 9.---Dicit ei Simon. Error Petri hic nobis profuit. Errauit enim ne nos erraremus. Errauit, cum se totum lauandum Deo obtulit, quem Deus correxit, ostendens semel baptizatum non esse baptizandum.

uERS. 10.---Qui lotus. Ex his uerbis intelligimus baptizatos apostolos, etsi non legimus ubi uel quando. Qui lotus. Baptismo lotus est mundus. Sed quia iterum puluere terrene habitationis inquinatur,  iterum opus est pedes lauare, quos lauat Dominus interpellans pro nobis, et nos ipsi orando. Ille etiam qui in otio studet ueritati, dum in aliis pulsanti sponso aperire pergit, pedes inquinat, quia ueritas humiliter auditur, sed sine periculo non potest predicari, sed hos pedes Dominus discipulis lauat.

uERS. 12.---Et cum recubuisset, iterum dixit eis: Scitis quid fecerim uobis? uos uocatis me, etc. Sicut prius exemplo, sic etiam nunc uerbo instruit eos magister ueritatis. Et quod dicit magna de se non est arrogantia, sed ueritas que prodest auditoribus, sicut facit et Paulus.

 Incauti sunt humiles qui se mendacio illaqueant dum arrogantiam uitant, quia contra ueritatem se erigunt quam relinquunt. Qui enim necessitate  cogente uera de se et bona loquitur, tanto magis humilitati iungitur, quanto ueritati sociatur.

uERS. 18.---Non de omnibus. Non omnes facietis hoc unde beati sitis, sed qui manducat meum panem, non ut proficiat, sed ut lateat, leuabit contra me calcaneum suum, id est me calcabit, ut impleatur Scriptura que hoc predixit, non quod cogat, sed quia quod futurum erat non tacuit.

uERS. 19.---Amodo dico uobis. Quasi dicat: Hucusque toleraui et tacui, sed iam noto proditorem antequam fiat quod mox faciendum est, uti cum factum fuerit credatis quia ego sum ille de quo Scriptura illa predixit.

uERS. 20.---Amen, amen dico uobis. Postquam  exemplo suo eos docuit humiliationem et calcanei passionem, supponit quo consoletur eos honore, quod ipse et Pater in eis recipitur.

uERS. 21.---Cum hec dixisset iehsu Nostra infirmitas in eo uere turbata est, non sua potestas, sicut et uere passa. uoluntarie autem accepit turbationem, ne desperet seruus turbatus necessitate. Quod autem turbatur significat turbandos spirituales ex caritate, cum urgens causa et zizania a tritico ante messem cogitur separare.

uERS. 26.---Et cum intinxisset panem. Panis intinctio significat fictionem Iude, qui fictus amicus uenit ad cenam. Que enim tinguntur, non mundantur, sed inficiuntur. Si autem bonum aliquid significat intinctio, eidem bono ingratum, non immerito  secuta est damnatio. Dedit Iude Simonis Scariothis, etc. Non, ut quidam putant, nunc Iudas corpus Christi accepit. Sciendum est enim, quod iam omnibus Dominus distribuerat sacramentum corporis et sanguinis, inter quos et Iudas fuit, deinde per buccellam intinctam, exprimitur ipse traditor, etc.

uERS. 27.---Quod facis. Non precepit, sed predicit Iude malum, nobis bonum, quia hoc uult cito fieri, non tam festinando in illius penam quam in salutem fidelium.

uERS. 29.---Quia loculos habebat. In quibus oblata scrutabantur suorum necessitatibus et aliis indigentibus. In quo datur forma Ecclesie seruandi necessaria, que iubetur non cogitare de crastino, ne pro terrenis seruiat, uel timore inopie iustitiam  deserat.

uERS. 30.---Erat autem. Nox congruit sacramento. Erat enim qui exiuit filius tenebrarum faciens opera tenebrarum.

Nunc clarificatus est Filius hominis.  Exeunte Iuda pro quo dicebatur: Non estis mundi omnes, etc., usque ad quasi sit factum quod mox est futurum.

uERS. 33.---Filioli.  Quia dixerat quod Deus est cito clarificaturus eum, etc., usque ad non potest hoc accipi; quia non conueniret quod sequitur.

Quo ego uado uos non potestis uenire. Nunc non poterant apostoli nondum spiritu confirmati sequi Dominum, id est mori pro Domino et iustitia, uel uenire ad uitam immortalem ad quam ipse ibat, secuturi autem erant postea. Quomodo autem idonei  possint esse et pergere quo ille antecedit, docet.

Mandatum nouum do.  Non quod hoc non sit in antiqua lege, Diliges proximum tuum sicut teipsum, etc., usque ad que dilectio facit mori seculo.

uERS. 34.---Ut diligatis inuicem sicut dilexi uos. Non putetur hec pretermissa dilectio Dei que est in dilectione proximi, in proximo enim non nisi Deus diligitur, sicut et Christus in nobis diligit Deum, et non quod hoc habeamus, sed ut haberemus sicut medicus in egro, non morbum, sed salutem quam uenit dare.

uERS. 36.---Domine, quo, etc. Audito, quo ego uado, et intellecta uia qua sequi potest, id est dilectione,  dicit Petrus ut sequi paratus. Et quia hunc eius animum nouit Dominus, dixit non modo eum posse, in quo non abstulit spem futuri, sed confirmauit. Sequeris autem postea.

uERS. 37.---Animam meam. Multum presumit qui animam pro eo ponere promittit, qui nondum pro Petro animam dedit, quasi preire possit.

 uoluntatem suam, sed non uires suas cognoscens, ut infirmus uoluntatem suam iactat, sed inspiciebat inualitudinem medicus. Ille promittebat, ille prenoscebat, et qui nesciebat audiebat, qui presciebat docebat.

uERS. 38.---Non cantabit gallus, etc. Petrus ante primum galli cantum trinam negationem incipit, totam autem perficit ante secundum galli cantum.



CAPUT XIu.


uERS. 1.---Non turbetur cor uestrum, etc.  Ne autem mortem tanquam hominis timerent, et ideo turbarentur, etc., usque ad alia claritas lune, alia claritas stellarum.

uERS. 2.---In domo, etc. Domus Dei, templum Dei, regnum Dei. Regnum celorum, sunt homines iusti, in quibus sunt multe differentie inter se. Et he sunt mansiones ipsius domus.

 Modo iusti sunt regnum Dei et regnum celorum, etc., usque ad quod eratis in spe, sitis in re.

Si quo minus, etc. Id est, si non predestinassem mansionem, quod est inconueniens quantum ad Deum qui omnia bona ante omnia tempora predestinauit, tunc modo prepararem, id est, predestinarem,  quod iterum est inconueniens, quantum ad Deum presentialiter aliquid predestinare.

 Confirmat esse, quia si non essent dixisset, ibo et parabo, etc., usque ad et hec multitudo mansionum est.

uERS. 3.---Et si abiero.  Abiit latendo, uenit apparendo, sed manet regendo, ut proficiamus bene uiuendo, et sic paratur locus.

 Fides que non uidet credit, nam si uideret, etc., usque ad desiderium dilectionis, preparatio est mansionis.

uERS. 4.---Et quo ego uado. Hoc dictum est secundum quosdam qui sciebant et Filium et Patrem. Thomas uero etsi putaret se nescire, conuincitur per hoc quod ipsum nouit, et uiam scire et uitam,  id est, Filium et Patrem. De istis scientibus subditur: Amodo cognoscetis eum per me cognitum, et uidistis eum in corde, dum me per omnia similem ei uidistis.

uERS. 5.---Dicit ei Thomas, etc. Quo et qua itur, dixit eos scire qui non mentitur, sed Thomas dicit eos utrumque nescire, nesciens eos scire, sed Christus conuincit eos scire, quia si eum sciebant, et ipse est uia, uiam sciebant, et si ipsum sciebant, et ipse est ueritas et uita, tunc sciebant ueritatem et uitam ad quam uadit: ipse ergo per se uiam, ad se ueritatem et uitam et ad Patrem, quia cum Patre unum est, uadit.

uERS. 7.---Si cognouissetis me. Quia dixerat, nullum  uenire ad Patrem, nisi per se, qui est inseparabiliter idem cum Patre, ne quererent quis est Pater, ostendit ex se noto nosci Patrem, quod nondum quidam cognouerant, quos arguit dicens: Si cognouissetis, etc. Et uidistis eum. Ut de duobus omnino similibus dicitur: Si istum uidisti, illum uidisti; uiderant ergo quam simillimum Filium, sed monendi erant, ut talem etiam Patrem intelligerent, et non dissimilem.

uERS. 9.---Quomodo tu dicis. Et cum omnino similis. Quomodo tu dicis, etc. Quasi diceret: uideo quo animo dicas, non queris alterum similem, sed putas meliorem. A meipso. Quia non sum a meipso qui loquor: ei tribuit quod facit, de quo est ipse qui facit.

 uERS. 12.---Qui credit in me. Ego et Pater indifferenter operamur. Et quicunque credit in me  opera que ego facio per me, ipse faciet, id est, ego facio in eo uel per eum, et etiam maiora. Opera que ego facio. Non tamen ex se, sed ex me. Non est seruus maior domino. Ipse enim sine eis multa, illi sine eo nichil, nisi peccatum.

Maiora horum.  Quia si ipse fimbria, Petrus umbra sanauit. uel opus eius, etc., usque ad quia si utrumque equalis potentie, hoc est maioris misericordie.

uERS. 15.---Si diligitis me. Quomodo monet diligere et seruare mandata, ut accipiant spiritum, quem nisi habeant non possunt diligere et seruare? Sed  quod habebant minus occulte, accepturi erant amplius manifeste, ut eis innotesceret quod habebant.

uERS. 16.---Et ego rogabo Patrem.  Rogabo, hoc est, obsecrabo Patrem et alium Paracletum mittet uobis, etc., usque ad quod omnino superueniat eis Spiritus paracletus eiusque gratia condescendens, illis dicit: Rogabo Patrem.

uERS. 17.---Quia non uidet, etc. Non habent spirituales oculos mundi amatores quibus Spiritum sanctum uideant. Nec uero carnalibus oculis possunt uidere, quia Spiritus sanctus non apparuit indutus humanitate. Et in uobis. Erit in uobis, non manebit ut sit, quia prius est esse alicubi quam manere. Ne quis ergo putet sic manere, ut hospes apud alium uisibiliter, sed in eis cognosci potest, non ab aliis.

 uERS. 18.---Non relinquam. Non ita dabitur Spiritus pro me, ut ego etiam non sim uobiscum. Orphani Grece, pupilli Latine est.

uERS. 19.---Adhuc modicum et mundus. Sed mundus qui modo uidet oculis carnis, post modicum non uidebit, quia resuscitatus se eis non ostendit, sed totum tempus modicum est, quo finito auferetur impius ne uideat gloriam Dei, quam iusti uidebunt. Quia ego uiuo, et uos uiuetis. Presenti utitur quia mox futura est eius resurrectio. Ad illos utitur futuro quorum in fine futura resurrectio.

uERS. 20.---Et uos in me et ego in uobis. Hoc modo est, et cognoscitur quodammodo per fidem;  sed tunc cognoscetur per speciem, quando hec coniunctio perficietur que modo inchoatur.

uERS. 21.---Qui habet, etc. Non solum uos apostoli uiuetis et cognoscetis, sed et quicunque habet in memoria et seruat in uita. uel, habet faciendo, seruat perseuerando. uel qui habet in sermonibus seruat in moribus. uel, habet audiendo, seruat faciendo. Et ego diligam eum. Ad hoc diligam, ut manifestem, quia et nunc diligit, sed non ad hoc, sed potius ut credamus et mandata seruemus, ut mereamur quod post capiamus. Et manifestabo ei. Qui habet meum mandatum, ille me cognoscit, et hoc est ibi: Manifestabo ei meipsum. Sed premittit causam mandati, quia diligit me, et qui me diligit, Pater meus diliget eum, et quia Pater, tunc ego diligam  eum, et inde est manifestatio.

uERS. 22.---Dicit ei Iudas, etc. Audito quod mundus modo uidebit eum, sed ipsi uidebunt, pro omnibus quesiturus querit Iudas causam huius discretionis. Hec autem causa est secundum responsionem Domini, dilectio, per quam solam et non per aliam discernitur gens sancta a non sancta.

uERS. 23.---Ad eum ueniemus. uenit Deus ad hominem, dum homo uenit ad Deum. uenit homo credendo, obediendo, intuendo, capiendo; Deus uenit subueniendo, illuminando, implendo. Et mansionem, etc. Charitas facit habitare in domo in qua Pater et Filius facit mansionem, unde et dabit manifestationem de qua ille quesierat.

uERS. 25.---Hec locutus sum uobis. Hec de mansione  in dilectoribus suis in quo significatur Ecclesia futura spiritualis, in qua beati, a quibus non recedit. Apud uos manens. Hic Ecclesia presens corporalis in qua uisitat liberando, et redit.

uERS. 26.---Paracletus. Consolari cum sit opus Trinitatis, ad personam tamen maxime Spiritus sancti pertinet, quia in Scriptura nomine bonitatis Spiritus sanctus designatur: per bonitatem ergo Deus nos consolatur, per eam omnia bona sua nobis tribuit.

Ille uos. Quia etsi Filius doceat nos et reuelet Patrem, hoc totum facit per suam bonitatem. Ille uos docebit omnia. Docebit que dixero, non quod dicat Filius et Spiritus doceat, quia quod dicit et docet, et ipsa Trinitas dicit et docet. Sed quia Trinitas est,  oportet singulas personas insinuari, quos nos distincte audire, inseparabiliter intelligere debemus. Cum ergo dicimus, Pater et Filius et Spiritus sanctus, non eos simul dicimus, cum non possint esse non simul.

uERS. 27.---Pacem relinquo uobis. Iturus ad Patrem. Pacem, etc. Et repetens de eodem. Pacem meam do. Et hoc est quod Propheta dicit: Pacem super pacem . Pax est in hoc seculo, in qua manentes hostem uincimus, inuicem diligimus, et de occultis inuicem non iudicamus. Pax erit in futuro cum sine hoste regnabimus, ubi alter ab altero non poterit dissentire, ubi omnia aperta et laus unicuique . In illo autem et ab illo est utraque pax. Ipse enim est pax nostra , et eum  credimus, quia est, et eum uidebimus sicuti est. Unde quod dicit meam, a posteriori, etiam ad prius subaudiendum est. uel pax in hoc seculo est nostra, que est aliqua et non plena, et ab illo in futuro sua est pax ubi nichil repugnat qualiter ipse habet.

Non turbetur. Quia in pace uos relinquo, non turbetur cor uestrum de eo quod dixi, uado, quasi pastoris absentia lupus inuadit, quia sicuti homo uado, ut Deus presens sum.

uERS. 28.---Si diligeretis.  Hoc erat ire ad eum, et recedere a nobis, etc., usque ad ut incorruptibilis puluis sederet ad dexteram Patris.

Gauderetis, etc. Quia humane nature congratulandum est, que leuatur ad dexteram Patris, in quo idem sibi sperant ceteri.

 uERS. 28.---Credatis. Non quod factum uideritis quia non est laus uel meritum fidei, imo nec fides est de eo quod, uidetur, sed de eo quod non uidetur. Sed credatis me Filium Dei, non noua fide, quia etiam prius crediderant, sed aucta fide et refecta, quia et modo cum hec diceret parua erat, et cum moreretur, nulla.

uERS. 30, 31.---Et in me, etc. Noluit Dominus habere quod perderet; pauper uenit ne haberet diabolus quod auferret.



CAPUT Xu.

uERS. 1.---Ego sum uitis uera. Et me precedentem ad passionem debetis sequi, quia ego sum uitis, id est caput uestrum eiusdem nature uobiscum, ut in me possit fructificare humana natura.  Et Pater, etc. Ego etiam agricola cum Patre, quia sum mundator palmitum, quod est agricole, non uitis officium, qui etiam palmites operarios facit, licet non de suo, nec per ipsos, sed per meipsum.

uERS. 3.---Propter sermonem, etc. Non ait: propter aquam baptismi, quia et ipsa sine uerbo est solum aqua, per uerbum fit sacramentum.

uERS. 5.---Ego sum, etc. Qui se a se ferre fructum existimat, non est in uite. Unde cum repetitione et superiorum explanatione supponit: Ego sum uitis, uos palmites. Mihi quasi uiti adherentes. Qui manet in me. Et ideo quicunque  manet in me credendo, obediendo, perseuerando. Et ego in eo. Illuminando, subueniendo, perseuerantiam dando. Hic fert. Et si secundum hominem Christus  est uitis. tamen hanc gratiam palmitibus non daret, nisi etiam Deus esset.

uERS. 6.---Si quis. Sarmenta precisa ceteris liguis sunt uiliora, quia nullis usibus deputantur, sed igni, uel in uite sunt uel in igne.

uERS. 7.---Et uerba. uerba Dei tunc dicuntur manere in nobis, quando facimus que precipit et diligimus que promittit. Qui autem hoc non facit, tangit, non coheret, et ideo non sunt ei in beneficium sed in testimonium damnationis. Petetis. Si quid petit fidelis et non fit, non petit hoc quod habet mansio in eo, nec quod habet uerba eius que sunt in eo, sed quod habet cupiditas et infirmitas carnis.

 uERS. 8.---In hoc clarificatus, etc. Qui manet in me fructum multum fert, quod est ex gratia Dei, et ita est gloria eius non hominis, et hoc est: In hoc, etc. Ut fructum plurimum. Sicut non equalitatem ostendit nostre nature et sue, sed gratiam qua Mediator est, nam Pater diligit nos, sed in Filio. Efficiamini. Quomodo? Si me dilexeritis. Ex qua dilectione? ex preceptorum obseruatione. Si me dilexeritis sicut dilexit me Pater, non quantum. Non enim notatur equalitas, sed similitudo dans eis eternam eternitatem.

uERS. 11.---Ut gaudium. Gaudium Dei de nobis qui presciuit et predestinauit semper est plenum, in nobis incipit ex fide, crescit imo et perficietur in resurrectione.

uERS. 12.---Hoc est preceptum, etc. Et supra de  dilectione proximo, sed repetitio est confirmatio: ibi tamen dicit: Mandatum do, quasi non ante fuerit; hic autem, hoc est quasi non aliud sit. Ibi Nouum, ne in uetustate remaneamus, hic, Meum, ne contemnatur.

uERS. 13.---Maiorem hac. Diffinit plenitudinem mutue dilectionis quam habere precipit.

uERS. 15.---Iam non dicam. Commendata dilectione addit quod dignationis est, ut bonos seruos  dicat amicos, et eis tollit nomen serui, qui est ex timore foras mittendo, qui nescit quid faciat Dominus. Quia cum aliquid facit, sic extollitur quasi ipse faciat, non dominus.

 uERS. 17.---Hec manao, etc. Hic ostendit quis sit fructus quem dixerat, pro quo et dabit Pater quod petimus, qui et hoc dedit, ut diligamus.

Ut diligatis.  Merito sepe dilectionem commendat, quasi sola precipienda sit sine qua non possunt cetera, que sine ceteris non potest haberi. Pro hac autem patienter debemus sustinere etiam omnia aduersa mundi. Unde subdit:

uERS. 18.---Si mundus. Nomine mundi aliquando boni, aliquando mali designantur, quia una massa est que tota in Adam periit, de qua sunt alia uasa in honorem, alia in contumeliam.

uERS. 19.---Mundus quod suum. Si malus punit scelus mali, ex parte odit mundus quod suum est; dum punit ex parte amat, quia malus fauet  malis.

uERS. 20.---Sermonis mei. Hoc scilicet: Non est. Et illius superioris: Scitote, quia me priorem uobis odio habuit. Et subdit causam: Non est seruus maior, etc. Quia exemplo sui  monuit ad ferenda odia mundi, subdit quare debeant, eum in hoc imitari, quia ipse Dominus, illi serui.

uERS. 22.---Si non uenissem. Hic expressius Iudeos ostendit, ad quos uenit, de quibus sub nomine mundi superiora dixerat. Et quia ad eos uenit, hic inexcusabiles de omnibus malis ostendit. Excusationem, etc. Illi quibus non uenit nec locutus est, habent excusationem non de omni peccato, sed de  hoc quod in Christum non crediderint. Hi uero quibus in apostolis uenit et locutus est, non excusantur. Priores uero qui sine lege peccauerunt, sine lege peribunt . De peccato. Quod non credunt me sed oderunt, et persequentur in meipso et in meis, sed hoc peccatum in me, etiam redundat in Patrem, quia qui me odit et Patrem meum odit. Et quod est grauissimum, non solum ueni et locutus sum, sed opera feci, que uidentes oderunt et me et Patrem.

uERS. 24.---Que nemo, etc.  Quod pauit tot millia de paucis, quod super aquas iuit, etc., usque ad et quia ipse per seipsum fecit, nemo sine eo.

Oderunt, etc. Iudei dicunt se diligere Deum et  tamen nescientes oderunt, quia qui uolunt esse mali nolunt esse ueritatem qua damnantur. Et sicut oderunt suam penam, oderunt ueritatem que irrogat penam, nescientes eum esse ueritatem. Et si oderunt ueritatem, oderunt eum de quo nata est ueritas, et ita Patrem nescientes de eo natam ueritatem oderunt.

uERS. 25.---Quia odio. Gratis odit, qui nullum ex odio commodum querit uel incommodum fugit. Sic impii oderunt Christum. Sic iusti diligunt gratis, non propter aliud sed propter ipsum.

uERS. 26.---Cum autem. Nunc uidentes opera oderunt gratis et me et Patrem. Sed cum uenerit Paracletus, manifestiore testimonio conuincet eos qui uiderunt et oderunt, sed et quosdam eorum compunctos  de tanto scelere conuertet. Quem ego mittam. Die Pentecostes uenit Spiritus sanctus in centum uiginti homines congregatos, cum quibus erant omnes apostoli in domo ubi cena fuerat. Qui a Patre. Spiritus procedit a Patre et Filio, sed Filius dicitur a Patre procedere, quia ad Patrem solet referre, et quod ipsius est de quo ipse est. A quo ergo habet ut sit, ab illo habet ut de illo procedat Spiritus.



CAPUT XuI.

uERS 1.---Hec locutus sum, etc. Postquam exemplo suo docuit ferre odia in quo sciunt quid debeant facere, sed non possunt postquam etiam promisit Spiritum quo poterunt resistere, etiam addit: Hec locutus sum, etc. Quod est exemplum de Spiritu qui  confirmabit, ut, ita caritate diffusa in cordibus uestris, sit uobis multa pax et non scandalum.

uERS. 2.---Sed uenit hora. Quasi dicat: Si pulsi ab eis tot acquiretis mihi  ut non satis sit eis uos pellere. Sed non sinant uiuere, ne omnes acquiratis, ut a Iudaismo auertatis, in quo Deum Isrel credunt deseri et sancta sua.

uERS. 4.---Hec autem. Postquam dixit futuras eorum passiones et consolatorem Spiritum eis esse dandum, subdit: Hec non dixi, etc. Quod si de passionibus accipimus, non solummodo post cenam sed et ante proximum Pascha, et ab initio missionis duodecim apostolorum predixerat; sed de consolatione Spiritus eis uentura non predixerat, quia ipse  cum eis corporali presentia aduocatus uel consolator erat; sed quia iam iturus est, opus erat ut illum diceret uenturum qui confirmaret eos contra abiicientes et interficientes.

uERS. 5.---uado ad eum. Ita palam ut nemo interroget quod uisu corporali cernat, uiderunt eum in nube ascendentem certi de gloria qui prius predicta passione quesierant: Domine, quo uadis?

uERS. 7.---Si enim, etc. Non quod positus in terra non posset dare, sed quia illi non sunt idonei accipere, nisi eum secundum carnem desistant nosse.

Si autem. Mentibus uestris sic raptis ad celestia aderit Spiritus simul Pater et Filius. Spirituales enim ex carnalibus facti, capacius fuerant Trinitatem habituri, sicut promissum erat.

 uERS. 8.---Ille arguet. Non quod Filius non arguat, sed quia Spiritus dabit eis caritatem et pellet timorem, ut sit eis libertas arguendi.

 Arguitur de peccato qui in Christum non credit. Arguitur, etc., usque ad ne cum mundi principe iudicentur quem iudicatum imitantur.

Et de iustitia. Non de sua, sed de credentium iustitia mundus arguitur, quorum comparatione damnatur. Unde non ait: Non uidebit me mundus, sed Non uidebitis me, uos apostoli. Contra infideles qui dicunt, Quomodo credemus quod non uidemus? Est uera iustitia credere quod non uidetur, ut qui uiderunt hominem crediderunt Deum. Et cum per ascensionem forma hominis subtracta est uisibus, tunc ex omni parte impletum est: Iustus ex fide uiuit.

 uERS. 10.---Et iam, etc. Id est, nunquam uidebitis me talem ut modo, id est mortalem iudicandum, sed glorificatum iudicem. Et hoc est iustitia fidei, de qua Apostolus: Et si nouimus Christum secundum carnem, sed iam non nouimus , quam quia mundus ab istis non uult accipere arguitur.

uERS. 11.---De iudicio. Quia si damnatum illum sequuntur cum eo damnantur, et ne sibi credant parci terrentur supplicio illius superbi.

uERS. 13.---Omnem ueritatem, etc. Promittit quod totum facturus est Spiritus, non quod in hac uita totum compleatur.

A semetipso, etc.  Quia non est a seipso, quia solus Pater, etc., usque ad semper sciuit, scit  et sciet.

uERS. 14.---Ille me clarificabit. Quia spirituales faciendo uos declarabit quomodo Patri Filius est equalis quem secundum carnem ut hominem nouerant, uel timorem tollendo faciet uos gloriam meam annuntiare toti mundo, que non mihi, sed hominibus prosit.

De meo. Non quod Spiritus sit minor Filio. Cur autem hoc dixit, explanat: Omnia quecunque habet Pater mea sunt. Propterea dixi quia de meo accipiet. Ergo de Patre accipit Spiritus, unde accipit Filius, quia in hac Trinitate de Patre natus est Filius, de Patre procedit Spiritus. Qui autem de nullo natus est de nullo procedit, Pater est solus.

 uERS. 15.---Omnia, etc.  De Spiritu dicit Christus. Spiritus Patris, etc., usque ad ita aperte ostenditur Patris et Filii esse Spiritus.

uERS. 16.---Modicum. Id est, paruum tempus restat usque ad hoc quod patiar et claudar sepulcro, et iterum paruum tempus usquequo me uideatis resuscitatum. uel paruum tempus est, id est triduum quo clausus non uidebo. Et iterum paruum, id est quadraginta dies, quo resuscitatus uidebor. Quia uado. Hoc est quia tempus est ut, deposita mortalitate, humanam naturam celis inferam.

uERS. 20.---Quia plorabitis. Me occiso, de quo inimici gaudebunt. Similiter plorant omnes boni in erumnis huius seculi; sed mundi amatores gaudent. Boni autem comparantur parienti que genuit in  partu; sed letatur de fructu, et plus gaudet de aduentu future prolis quam tristis est de presenti dolore.

uERS. 23.---Si quid petieritis.  Ita sane intelligendum est, quod ait, dabit uobis, ut ea beneficia significata sciantur que ad eos qui petunt proprie pertinent. Exaudiuntur enim sancti pro seipsis, non autem pro omnibus aliis amicis uel inimicis.

Dabit uobis. In futuro non rogabitis, sed modo petite et dabitur uobis quod ad uos pertinet, et si non omnibus illis quibus petitis, et ideo dicitur uobis.

uERS. 25.---Hec in prouerbiis. Que hucusque dixi quasi in prouerbiis  dixi, quia animales estis. Animalis  autem qui non percipit que sunt Spiritus Dei . Quecunque dicuntur de incorporea et immutabili substantia, habet quasi prouerbia. Sed uenit hora. Qua dato Spiritu faciam uos spirituales, ut certissima intelligentia mentis  Deum uideatis, et tunc palam de Patre nuntiabo, ut ipsum et me eiusdem substantie intelligatis, et tunc, In nomine meo petite. Quia tunc uere cognoscetis et scietis quod si ut homo rogo Patrem, ut Deus exaudio cum Patre; unde dicit: Et non dico uobis, quoniam ego rogabo Patrem.

uERS. 27.---Ipse enim. Amat nos Pater quia amamus Filium, cum a Patre et Filio accepimus ut amemus Patrem et Filium: data caritate per Spiritum,  quem et ipsum amamus cum Patre et Filio, prior amans facit in nobis quod ametur.

uERS. 28.---Iterum relinquo mundum. Reliquit mundum corporali presentia. uadit ad Patrem, quia humanitatem ad inuisibilia paterne maiestatis induxit. Reliquit mundum, quia ab aspectu amatorum mundi quod uiderant abstulit. Redit ad patriam, quia amatoribus suis se equalem credendum docuit Patri.

uERS. 29.---Dicunt ei discipuli eius. Cum nondum uenisset hora quam promisit: Ecce nunc palam loquitur. Illa que Dominus scit non intelligentibus esse prouerbia: illi usque adeo nobis intelligunt, ut nec saltem se non intelligere intelligant. De qua  eorum infirmitate admonens respondit: Modo creditis, etc.

uERS. 30.---Nunc scimus quia scis omnia. Aperte ostendunt, quia loquens de eis, ad eos maxime agebat que illos delectabant audire: et que ipsi interrogate uolebant, hec ipse preueniens ultro proferebat, et ideo illum, quia cogitationes nouerat, confitentur scire omnia quasi Deum et Dei Filium. Et non opus est tibi, etc. Cum scias omnia, non est opus ut interroges aliquem a quo aliquid scias. uel etiam interrogeris ab aliquo presciens quid ille uelit. Si autem aliquando interrogauit uel interrogatus est, non eis, sed aliis opus fuit.

uERS. 31.---Modo creditis. Ut paruuli, quibus quecunque alta adhuc prouerbia sunt, creditis, sed uenit  hora passionis, et iam prope est, in qua ita perturbemini, ut quod modo creditis, relinquatis, non modo corpore, sed etiam mentis fide; unde: Sperabamus quod redempturus esset Isrel.

uERS. 32.---Et non sum, etc. Ecce profecerunt, sed ad maius uult eos extendi, ut cum dixerint: A Deo existi, dicat: Pater mecum est, nec sic putent a Deo exisse, ut putent etiam recessisse. Quia Pater mecum est. Dixerat Relinquo mundum et uado ad Patrem, nunc dicit: Pater mecum est, quod intelligenti est uerbum, non intelligenti prouerbium. Cui si non est cibus, tamen lactis est alimentum. Ex quo est, quod sciebant eum nosse omnia.



CAPUT XuII.

 uERS. 1.---Hec locutus est. Non solum que in cena, sed etiam que ab initio. Sed maxime que in cena hac de causa dicit dicta, ut in illo pacem haberent. Hec pax est pro qua Christiani sumus, pro qua sacramentis imbuimur, pro qua omnimodis erudimur, pro qua Spiritum in pignus accepimus, pro qua in eum credimus et speramus et amore eius accendimur. Hec est pressuris consolatio et liberatio. Pater, uenit hora. Potuit orare silentio, sed in orando est etiam doctor, et notam facit orationem que et presentium et futurorum edificatio. uenit hora. Non urgente fato, sed disponente Deo, qui sine tempore ordinauit omnia que fiant per tempora ordine congruo. Clarifica Filium. Humilitas in passione, claritas in resurrectione cepit. uenit hora  passionis, seminande humilitatis, non differas gloriam resurrectionis, ut Filius tuus clarificet te. Et sic claritas Patris nec augeri nec minui potest in se. Apud homines minor erat dum in Iudea sola notus, sed per resurrectionem Filii ubique innotuit. Ut Filius tuus clarificet te. In cognitione hominum, sicut dedisti, usque ut cognoscant te, et quem misisti. Non enim potest cognitione hominem clarificari Pater, nisi ille cognoscatur per quem clarificatur, id est populus innotescat, et hec est clarificatio Patris, que non circa solos apostolos sed etiam circa omnes credentes sit.

uERS. 3.---Hec est autem, etc. Ordo, Ut cognoscant te, et quem misisti, id est Christum cum Spiritu,  qui est amborum, esse unum et solum uerum Deum. Si ergo eo modo te clarificat Filius sicut dedisti ei potestatem omnis creature, et sic dedisti, ut omne quod dedisti ei det eis uitam eternam: Et hec est uita eterna, ut cognoscant te. Sic te ergo Filius clarificat, ut omnibus quos dedisti ei te cognitum faciat. Ut cognoscant te. Quod hic est ex Patre, in futuro erit plene. Qui ergo proficit in cognitione, magis uiuere tendit. Quando autem erit plena cognitio, erit sine fine laudatio. Et hec est illa clarificatio, sed prius hic clarificatur dum innotescit fidelibus; unde: Ego te clarificaui super terram.

uERS. 4.---Opus consummaui. Id est, si aperte futurum diceret, clarificabo, gentibus predicando. Opus consummabo, quia iam factum predestinatione;  et pro iam facto est habendum, quod certissime est futurum. Hanc predestinationem in sua clarificatione manifestius aperit, dicens: Quam habui apud te priusquam mundus esset; id est, sicut tunc in predestinatione habui apud te ante tempora, ita nunc in re fac in mundo in tempore. Dedisti mihi, etc. In quo notatur gratia. Nihil enim habet in homine quod non accepit.

uERS. 5.---Hominibus. Possunt hec omnia dici de omnibus fidelibus futuris. Et est hec clarificatio qua clarificatus Filius clarificat Patrem super terram, secundum quod est preteritum pro futuro.

uERS. 6.---Tui erant.  Patris erant hi sicut omnia, etc., usque ad quia nondum erat homo.

uERS. 7.---Cognouerunt. Ne putaretur cognitio  iam facta per speciem, addit: Crediderunt uere; non eo modo quo cum dixit: Modo creditis, uenit hora ut dispergamini. Sed nec adhuc tales erant, sed prenuntiat quales sint futuri accepto Spiritu, sine quo nec seruauerunt sermonem quem dixerat.

uERS. 9.---Ego pro eis rogo. Prima oratio fuit: Clarifica Filium, ut Filius clarificet te, et de his exsecutus est et conclusit in fide credentium. Iam pro eis rogat ut Pater seruet eos quos ipse corpore reliquit.

uERS. 10.---Et mea omnia. Non enim quia Filio dedit Pater amisit, cum Filius adhuc addat: Mea omnia tua et tua mea sunt. Unigeniti Filii sunt omnia que Patris, per hoc quod etiam Deus est ipse, etiam de Patre natus, Patri est equalis.

 uERS. 11.---Serua eos. Ut sint unum in natura sua, sicut et nos in nostra sumus unum; et ideo non ait, ut sint unum nobiscum, aut ut simus unum ipsi et nos sicut nos unum sumus, quia non sunt eiusdem nature cum Deo, sicut Filius, secundum quod Deus, unum est cum Patre.

uERS. 12.---Cum essem. Non debemus intelligere, quod Pater et Filius alternatim seruent quasi alter post alterum. Simul enim seruant Pater et Filius et Spiritus sanctus qui est unus Deus. Sed Scriptura nos non leuat, nisi ad nos descendat. Cum ita loquitur, intelligamus distinguere personas, non separare naturam. Gaudium quod supra expressit, ut sint unum sicut et [.....] hec est pax illa et beatitudo in  futuro seculo, propter quam omnia fiunt, propter quam se esse locutum dicit in mundo.

uERS. 17.---Sanctifica. Sicut ex gratia tua incepta est sanctificatio per quam iam non sunt de mundo, eadem gratia fac sanctiores, ut perseuerent in ueritate, cuius umbra fuerunt ueteres sanctificationes; id est, in me qui sum ueritas, quod subdendo aperit: Sermo tuus ueritas est, quod est, ego sum ueritas. Grece , Latine uerbum uel sermo, qui est unigenitus Patris.

uERS. 19.---Et pro eis ego sanctifico. Id est, ut pro eis prosit, ego me hominem sanctificabo in me uerbo quod est ab initio Incarnationis sue quando uerbum factum est caro. Ita autem illis prodest, quia et ipsos, qui sunt ego, quia caput et corpus sunt unus Christus,  sanctifico in meipso, unde addit: ut sint et ipsi sicut ego, sanctificati in ueritate et in me.

uERS. 20.---Non pro eis. Iam non de solis apostolis, uel de ceteris membris incipit: Non autem orat pro his qui iam sunt in fide eius defuncti, sed pro his qui sunt in tentationibus. Sed et pro eis qui. Usque in finem mundi, uel iam credunt ubicunque sunt, non tamen tam perfecte, ut post credituri sunt post resurrectionem. Per uerbum. Per uerbum Euangelii, quod est eorum, non quod per eos tantum sit predicatum, sed et per Paulum et alios quoslibet, sed quia eis primo et principaliter commissum sit ad predicandum. Hoc est uerbum fidei, uerbum Dei, per quod credidit latro, credidit Paulus, et quicunque credit.

 uERS. 21.---Ut omnes unum sint. Non ait, Omnes unum sumus, sed ut illi omnes unum sint, sicut tu Pater in me et ego in te, subaudi unum sumus: Ita et Pater in Filio et Filius in Patre, ut unum sint, quia unius substantie. Nos uero possumus esse in Patre et Filio et Spiritu sancto. uel Pater et Filius et Spiritus sanctus in nobis esse possunt, unum tamen cum Deo esse non possumus, quia non unius substantie. Deus uero in nobis est ut in templo, nos in illo ut creatura in Creatore. Ut et ipsi. In nobis dicit, ut quod unum sunt fide et caritate, gratie Dei tribuant, ut nunc autem lux in Domino.

Ut mundus. Mundus hic accipitur pro omnibus illis qui unum sunt. Nec hoc quod sunt facit causam ut credant, quia potius credendo unum sunt quamuis  unum essent natura, dissentiendo tamen ab uno non erant unum, sed orando dixit ut mundus credat, sicut orando dixit ut omnes unum sint, acsi tertio subaudiatur, rogo ut mundus credat.

uERS. 24.---Quos dedisti. Id est, traxisti ad me, sic et ego elegi eos de mundo: alii non sunt dati ei, non sunt sui, etsi potestas sit ei omnium. uolo. Non potest non fieri quod uult Omnipotens, sed illa uoluntas est hominis, de qua dicit: Non sicut ego uolo . uideant. Cum in forma serui clarificata uiderint iudicantem bonum et malum, tolletur impius ne uideat claritatem Dei qua Deus est, quam soli mundi corde uidebunt quod erit eis uita eterna.

 uERS. 26.---Ut dilectio. Dilectio qua Pater diligit Filium est in omnibus iustis, quia membra eius sunt et diliguntur in illo qui totus diligitur, ideo subdit: Et ego in ipsis sum. Quasi dicat: Quia ego sum in ipsis, aliter est in nobis ut in templo, nos in illo aliter; quia nos sumus ille, cum secundum hominem eius capitis sumus corpus.



CAPUT XuIII.

uERS. 1.---Ubi erat. In horto capitur ut deleret peccatum commissum in horto deliciarum, in quem huius seculi torrentem transiens discipulos introduxit.

uERS. 3.---Cohortem. Non Iudeorum, sed militum a preside seruato ordine legitime potestatis, ut  illis tenentibus nullus auderet resistere; uel etiam si quis auderet, contra tot non posset. uenit illuc. Nocte traditur, ut sine turbis, que in die frequentes aderant, inueniretur.

uERS. 5.---Ego sum. Hac una uoce tot feroces et fortes moriturus prostrauit uirtute latentis Deitatis: quia uolebat quidem comprehendi, sed non nisi quando uoluit.

uERS. 6.---Abierunt retrorsum et ceciderunt in terram. Sic modo, per Euangelium ubique dicit Christus, Ego sum, et Iudei exspectantes Antichristum retro abeunt et in terrena, que amant, cadunt.

uERS. 8.---Sinite hos abire.  Faciunt quod iubet, sinunt eos abire quos non uult perire, non quin post sint morituri, sed quia sic nondum credebant  quomodo credunt qui non pereunt.

uERS. 11.---Mitte. Acsi diceret: Quiescat uindicta. Aliter: Conuerte gladium in locum suum, id est uerbum predicationis conuerte ad gentes, ubi secundum Paulum ostium apertum et ingens inueniatur. Aliter, postquam plenitudo subintrauerit, dicit Petro, per quem totus ordo predicatorum designatur: Mitte uerbum predicationis ad Isrel. Omnes enim qui gladium acceperint gladio peribunt . Quo gladio? Illo qui igneus uertitur ante paradisum: et gladio spiritus, qui in Dei scribitur armatura.

uERS. 12.---Cohors autem. Mos erat Iudeis, ut  quem morte dignum iudicarent uinctum presidi traderent.

uERS. 13.---Et adduxerunt eum. Erant eo tempore duo sacerdotum principes , Annas et Caiphas, qui uicissim annos suos agebant. Sed tunc erat annus Caiphe, et uoluntate eius primum ductus est iehsu ad Annam, non quia collega sed quia socer eius erat. uel domus sic erant posite, ut non deberet Annas a transeuntibus preteriri.

uERS. 15.---Et alius discipulus. Quis sit iste, quia hic tacetur, non temere definiatur. Solet tamen iste Ioannes sic se significare.

uERS. 17.---Dicit ille: Non sum.  Non solum negat Christum qui dicit eum non esse Christum, sed qui etiam negat se esse Christianum, et  ita hoc impletur quod Dominus dixit: Ter me negabis .

uERS. 21.---Quid me interrogas? Id est, a quo ueritatem audire non desideras. Interroga magis eos de quorum dictis non habeas inuidiam. Ita temperat responsionem, ut nec ueritatem taceret, nec defendere se uideretur.

uERS. 22.---Hec autem. Obiicitur, cur non fecerit quod docuit. Debuit non sic respondere, sed alteram maxillam prebere. Sed ueraciter et mansuete et iuste respondit, et non modo maxillam, sed totum corpus ferienti parauit. Et hinc potius ostendit precepta patientie, non ostentatione corporis, sed cordis preparatione facienda, potest enim quis maxillam uisibiliter prebere iratus. Melius ergo respondet  uere placatus, et ad ferenda grauiora tranquillo animo paratus.

uERS. 23.---Si male locutus. Male loquitur qui contra ueritatem loquitur. Si male locutus sum, da testimonium quo probes mendacem.

uERS. 25.---Erat autem.  Dicto, quod Annas misit Iesum ad Caipham, redit ad locum narrationis ubi reliquerat Petrum, ut explicet quid in domo Anne de trina Petri negatione contigerat.

uERS. 28.---In pretorium. Id est, ubi preses Pilatus habitabat. Sed si ad Caipham, quomodo in pretorium? forsitan, aliqua causa urgente, de domo Anne ad audiendum Iesum ambo conuenerant.  Caiphas perrexit ad pretorium presidis, et socero suo Iesum reliquit ad audiendum; uel in domo Caiphe Pilatus acceperat pretorium, et tanta erat domus, ut seorsum habitaret dominus, seorsum Pilatus. Ut non contaminarentur. Quia diebus azymorum, contaminatio erat illis in alienigene habitaculum intrare.

uERS. 31.---Nobis non, etc. Hoc dicunt propter diei festi sanctitatem. Lex enim precipit, ne parcant malefactoribus, presertim seducentibus a Deo suo, qualem istum dicebant esse; et contra seipsos dicunt, quia interficiebant quem interficiendum offerebant, sicut et Pilatus interfecit, non tamen manibus suis. Cum Pilatus uellet Iesum tradere Iudeis, ut secundum legem suam iudicarent eum,  noluerunt recipere, dicentes: Nobis non licet interficere quemquam; et sic impletur sermo Iesu quem de sua morte predixit, ut eum a Iudeis traditum gentes interficerent, quasi sic essent alieni a scelere qui magis peccant, in quo non eorum innocentia, sed dementia monstratur.

uERS. 34.---A temetipso hoc dicis, etc. Scit iehsu quid ipse interrogat et quid ille responsurus est, sed tamen dici uoluit non ut sciret, sed ut scriberetur quod scire uoluit.

uERS. 35.---Quid fecisti. Quasi: Si hec culpa non est, quod te regem dixeris, quid aliud fecisti? Quasi non est mirum si iudici traderis puniendus qui te regem dicis. Sed si hec causa non esset, tunc  forte alia querenda esset; quasi: confirma si hec causa est que obiicitur, an alia.

uERS. 36.---Regnum. Hoc est quod nos scire uoluit, sed prius uicissim interrogando uoluit ostendere que esset de regno suo hominum opinio, Iudeorum uel gentilium, qua ostensa utrisque aptius respondet: Regnum meum non est de hoc mundo. Quasi, decepti estis; non enim impedio dominationem uestram in hoc mundo, ne uane timeatis et seruiatis, sed ad regnum celeste credendo uenire.

uERS. 37.---Tu dicis. Non se regem timet confiteri, sed ita liberatum est, ut neque se regem neget, nec de mundo se fateatur esse, ut ille sentiebat qui dixit: Ergo rex es tu? Cui respondit:  Tu dicis, quia rex sum ego. Quasi dicat, carnalis carnaliter dicis.

uERS. 38.---Iterum. Non exspectat responsum, ne cum uellet dimittere mora fieret, subito enim uenit in mentem consuetudo qua posset per Pascha dimitti.

uERS. 39.---Est autem. Quia in Pascha a seruitute liberati sunt, in Pascha hec consuetudo dimittendi eis fuit.

uERS. 40.---Erat autem Barabbas latro. Id est filius magistri, id est diaboli, qui latroni in suo scelere Iudeis in perfidia magister fuit. uel Barabbas, id est filius patris, id est diaboli.



CAPUT XIX.

 uERS. 1.---Tunc ergo. Hoc fecit Pilatus, id est, milites facere permisit, uel etiam iussit ut Iudei satiati de penis a morte desisterent.

uERS. 2.---Coronam de spinis imposuerunt. In spinea corona nostrorum notatur susceptio peccatorum, pro qua mortalis fieri uoluit. Unde precursor: Ecce Agnus Dei, ecce qui tollit peccata mundi. Spine namque in peccatorum significatione ponuntur. Unde Dominus: Terra tua spinas et tribulos germinabit . Id est, conscientia tua punctiones, et aculeos uitiorum procreare non desistet.

uERS. 4.---Exiuit ergo. Ecce implentur que de se predixerat iehsu occulta potentia, commendatur patientia qua informantur martyres.

 uERS. 5.---Et dicit eis. Hic apparet non ignorante Pilato hec a militibus esse facta, siue iusserit, siue permiserit, ut satiatis Iudeis hec sufficerent, sed magis inardescunt et clamant: Crucifige, crucifige.

uERS. 7.---Filium Dei. Ecce altera maior inuidia, quia parua uidebatur illicita affectatio regni, et tamen utrumque uere erat Christus, et rex et Filius Dei.

uERS. 9.---iehsu autem. Hic et in aliis locis legitur siluisse Christus ut prophetia impleatur: Sicut agnus coram tondente sine uoce, sic non aperuit os suum . Que similitudo de agno data est, ut in suo silentio non reus sed innocens habeatur.  Non enim ut conscius conuincitur, sed ut mansuetus pro aliis immolatur.

uERS. 12.---Et exinde. Id est, ex hac causa, ne haberet peccatum occidendi innocentem  querebat dimittere, non quod tunc primum quereret, sed si prius uolebat modo querebat.

Si hunc dimittis, non es amicus. Supra legem proposuerunt, secundum quam deberet mori, quia Filium Dei se fecit: sed quia ille legem gentis aliene non timet, sed magis timet occidere Filium Dei, terrent eum a Cesare, quem non potest ut auctorem potestatis sue contemnere.

uERS. 14.---Erat autem parasceue.  Parasceue quod interpretatur preparatio, etc., usque  ad et eadem est sexta preparationis.

uERS. 15.---Regem uestrum crucifigam? Adhuc terror quem de Cesare ingerunt superare conatur, dicens: Regem uestrum crucifigam? De ignominia eorum uolens eos frangere, quos de ignominia Christi non poterat mitigare.

uERS. 16.---Tunc ergo. Quia profitentur Cesarem aperte contra eum esse si alium regem uelit eis ingerere, dimittendo impunitum quem propter hos ausus tradiderant occidendum. uictus ergo timore, tradidit eis Iesum ut crucifigatur. Tradidit eis Iesum ut crucifigeretur. Eis, non quod ipsi manibus eum acciperent, qui supra hoc excusauerant, sed ut crimine impliciti uideantur a quo alieni esse conantur, cum non nisi pro eis hoc faceret Pilatus,  unde nec ait ut crucifigerent, sed ut crucifigeretur iudicio et potestate Pilati.

uERS. 17.---Baiulans. Portabat crucem suam iehsu. Grande ludibrium impiis, grande mysterium piis gloriantibus, quasi in sceptro regni, et est crux candelabrum lucerne que non erat sub modio ponenda. Primo Dominus crucem portat, quia prior passus est; postea imposita est Simoni Cyreneo, quia debemus sequi uestigia.

uERS. 18.---Et cum eo. Latro qui permansit in perfidia significat Iudeos; qui confitetur, gentes significat.

uERS. 19.---Et erat scriptum. He tres lingue ceteris eminebant: Hebrea propter Iudeos in lege  Dei gloriantes; Greca propter gentium sapientes; Latina propter Romanos tunc pene omnibus gentibus imperantes.

uERS. 23.---Milites ergo cum crucifixissent eum. Ecce que gesta sunt iuxta crucem, cum iam crucifixus esset.

Quatuor. Quadripertita uestis signat Ecclesiam toto orbe, qui quatuor partibus constat diffusam omnibus partibus equaliter, id est concorditer distributam. Tunica sortita omnium partium significat unitatem, que caritatis uinculo continetur. Desuper. Quia caritas supereminet omnibus per totum, quia nemo est eius expers qui pertinere uideatur ad totum, a quo toto, sicut Greca indicat  lingua, catholica uocatur Ecclesia, que in sorte Dei gratia commendatur.

uERS. 26.---Cum uidisset ergo iehsu matrem et discipulum stantem quem diligebat. Qui diuina facturus, quasi repulit ignotam matrem; iam ostendit uenisse horam, quam tunc predixit, in qua agnoscit de qua fuerat mortaliter natus. Et docet ut a piis filiis impendatur cura parentibus, unde et Apostolus: Si quis suorum curam non habet, fidem negat , etc.

uERS. 27.---Et ex illa hora accepit eam discipulus. Qui etsi iam non haberet propria, in illa societate centupliciter acceperat, ubi erant omnia communia, nichil habens et omnia possidens.



CAPUT XX.


uERS. 4.---Currebant autem. Ioannes significat Synagogam, que prior uenit ad monumentum sed non intrauit, quia prophetias de incarnatione et passione audiuit, sed et mortuum credere noluit. Petrus Ecclesiam, que cognouit carne mortuum, uiuentem credidit Deum, post quem et in Iudea in fine intrabit.

uERS. 7.---Separatur. Quia sacramenta Diuinitatis incomprehensibilia a nostre infirmitatis cognitione remota sunt. In inuoluto, nec finis nec initium aspicitur. Sic celsitudo Diuinitatis nec cepit esse, nec desinit. In unum locum. Quia in scissura mentium Deus non est, sed in unitate. uel, sudarium capitis passio Christi, cuius sacramenta infidelibus  sunt occultata seorsum, quia longe a nostra, quia ille sponte et sine culpa passus, nos inuiti cum culpa.

uERS. 9.---Nondum enim. Scilicet, usque adeo, ut cum ab ipso Domino aperte diceretur propter consuetudinem ab eo audiendi parabolas, non intelligerent.

uERS. 11.---Plorans. Iam plus de sublato quam de occiso plorat, quia tanti magistri cuius uita subtracta fuerat, nec memoria remanebat et iste dolor ibi eam tenebat. Dum ergo, etc. Cum eum sciret ibi non esse, sed quia nimis dolet, nec suis oculis, nec oculis illorum duorum credentium putauit. uel potius diuino instinctu hoc factum est.

uERS. 12.---uidit duos. Angeli, id est nuntii, significant  Euangelium Christi a capite usque ad pedes, id est ab initio usque ad finem esse nuntiandum. Et ille ex passione sua erat nuntiandus, quia Deus est ante secula, et homo in fine seculi. Sedet ergo angelus ad caput, cum dicit: In principio erat uerbum. Ad pedes, cum dicit: uerbum caro factum est. uel duo angeli duo Testamenta, unum prius, aliud sequens. Coniuncta dum pari sensu incarnatum, mortuum, resuscitatum nuntiant.

uERS. 13.---Quid ploras? Quasi dicat: Noli peccare. Prohibent lacrymas quodammodo nuntiantes gaudium. At illa putans eos interrogare nescientes, prodit causam lacrymarum: Quia tulerunt Dominum meum, id est corpus Domini mei.

 uERS. 14.---Et non sciebat quia iehsu, etc. Quia tergum ad eum habebat quem non resurrexisse credebat; quia amabat et dubitabat, uidebat et non cognoscebat.

uERS. 15.---Quem queris? Illa existimans quia hortulanus esset, dicit ei. Non quod dubitet quem requireret, sed quia illa quem querit ignoret, non enim querit Christum, sed quem putat raptum. Domine. Quem putat hortulanum dicit Dominum, ut honorificaret hominem a quo rogabat beneficium. Nec sic dicit eum Dominum, sicut illum quem querit sublatum. Iesum uero agnoscens uocat magistrum, quia recolit eum a quo discernere humana et diuina discebat. Si tu sustulisti eum. Non dicit quem, quia hoc in animo agit uis amoris, ut quem semper cogitat  nullum alium ignorare credat.

uERS. 16.---Maria. Conuersa illa dicit ei: Rabboni, quod dicitur magister. Dicit ei iehsu. Postquam communi nomine uocauit, et non est agnitus, uocat ex nomine, ac si dicat, Recognosce eum a quo recognosceris.

uERS. 18.---uenit Maria Magdalene annuntians discipulis, quia uidit Dominum, etc. Ibi culpa abscinditur undet processit. Mulier mortem uiro propinauit, modo mulier uitam nuntiat uiris, et que tunc uerba serpentis modo narrat uerba uiuificatoris, ac si ipsis rebus dicat Deus: De qua manu illatus est potus mortis, de ipsa suscipite potum uite.

uERS. 19.---Cum ergo, etc. Hoc ipso in die resurrectionis factum est, in quo quinquies iehsu apparuit.  Primo Marie Magdalene, secundo eidem cum aliis currenti nuntiare discipulis uolentibus, tertio Petro, quarto Cleophe et socio eius, quinto discipulis ianuis clausis predictis duobus iam reuersis.

uERS. 20.---Ostendit eis manus et latus. Post resurrectionem in corpore suo Dominus duo contraria ostendit, et palpabile eiusdem nature ut formet ad fidem, et incorruptibile alterius glorie ut inuitet ad premium.

uERS. 21.---Dixit ergo eis iterum. Pax uobis, etc. Pacem offert, qui propter pacem uenit, iterat, ut monstret per suum sanguinem esse pacificata que in celis sunt, et que in terra.

uERS. 22.---Accipite Spiritum sanctum.  In terra datur spiritus ut diligatur proximus, e celo  datur Spiritus, ut diligatur Deus.

uERS. 23.---Quorum remiseritis peccata. Ecce caritas, que per Spiritum sanctum infunditur cordibus eorum. Qui participes sui sunt, peccata dimittit; eorum qui non sunt, tenet. Et ideo postquam dixit: Accipite Spiritum sanctum, continuo subiecit: Quorum remiseritis peccata.

uERS. 24.---Thomas autem unus. Non casu, sed diuina dispositione defuit Thomas et audita non credidit; unde palpandum se ei Dominus prebuit, quia eius dubitatione et facta sibi probatione nulli relinquitur iam dubitare. Qui dicitur Didymus. Didymus, id est geminus, quia dubius Thomas, id est abyssus: quia dubitando profundius nouit.

 uERS. 28.---Respondit. uidebat et tangebat hominem, et super hoc Deum credebat iam remota dubitatione, et confitebatur quem non uidebat.

uERS. 29.---Quia uidisti me, Thoma, credidisti. Non ait tetigisti, sed uidisti: quia uisus quodam modo generalis sensus est qui de aliis quatuor dici solet. Forsitan non fuit ausus tangere; sed aspiciendo tantum, seu etiam tangendo credit.

Beati. Commendat fidem gentium, sed preterito utitur, ut qui quod erat futurum, in sua predestinatione nouerat iam factum.



CAPUT XXI.

uERS. 1.---Postea manifestauit. Relictis omnibus secuti fuerunt Iesum. Quod si post mortem Iesu antequam  redderetur eis uiuus, repetissent priorem artem, possent uideri ex desperatione hoc fecisse; sed post redditum uiuum, post acceptum eius insufflationis spiritum, post uerba eius: Sicut misit me Pater, et ego mitto uos, subito fiunt quod fuerunt, piscatores, non hominum sed piscium. Sed sciendum est non prohibitos fuisse sua arte licita uictum querere, apostolatus integritate seruata, cum unde uiuerent non haberent, et sic illis laborantibus adiecit Deus necessaria que promisit, hic autem penuria eorum disposita est, ut in piscatione tanta exhiberentur sacramenta.

uERS. 14.---Hoc iam. Non quod ter tantum manifestatus sit, sed ad dies, refert, primo die quo resurrexit, post octo dies, hoc die quando hoc fecit de  piscibus. Secundum dies ergo manifestationes numerantur. Prima, quotiescunque sit facta, uno die resurrectionis. Secunda, post octo dies, et hec est tertia. In hac tertia manifestatione hoc Euangelium terminatur.

uERS. 15.---Cum ergo prandissent. iehsu scit quod interrogat an plus diligat, Petrus quod de se nouit, dicit, id est quod amat. Et quia de aliis quantum diligant, nescit, ideo utrum plus illis diligat, tacet. Ecce docet, non temere definire de occultis, et priori periculo negationis cautius de se respondit.

Pasce agnos meos. Si me diligis, pasce agnos meos. Non ut tuos gloriam meam in eis quere, non tuam; mea lucra, non tua, quia dilectio Dei probatur in dilectione proximi. Qui uero opus  pietatis negat proximis, minus Deum diligit. Hec autem caritas ex diuina datur gratia. Quod tacite innuit Ioannes dum interrogans de amore dicit hic quod non alibi: Simon Ioannis, id est obediens Dei gratia, quia quod ardentius ceteris diligit et obedit, non est nisi Dei gratia.

uERS. 17.---Dicit ei tertio. Interrogat quod sciebat non semel, sed iterum et tertio; et tertio audit a Petro se diligi, et tertio iubet pascere oues. Trine negationi redditur trina confessio, ne minus amori lingua seruiat quam timori. Et sicut fuit iudicium timoris negare pastorem, sic officium amoris pascere Domini gregem. Contristatus est Petrus.  Etiam remissis peccatis tolerat homo miseriam, in quam tamen  ex peccato uenit. Productior enim pena est quam culpa, nec parua uideretur culpa, si cum illa auferretur pena. Est ideo uel ad demonstrationem debite miserie, uel ad emendationem labilis uite, uel ad exercitationem necessarie patientie temporaliter tenet hominem pena, etiam quem iam reum non tenet culpa, et hec est horum dierum flenda, sed non reprehendenda conditio. Pasce. Pascere oues est credentes ne deficiant confortare, terrena subsidia, si necesse est, subditis prouidere, exempla uirtutum prebere, aduersariis obsistere, peccantes corrigere.

uERS. 18.---Cum autem senueris. Passurum predicit qui negaturum predixerat, hoc iam poterat resurrectione firmatus, quod immature pollicebatur  infirmus. Iam non metuit huius uite interitum, quia resurgente Domino uite alterius precessit exemplum.

uERS. 19.---Et cum hoc dixisset. His dictis, cepit iehsu abire, et nondum intellecto quod audiuit, Sequere me, cepit Petrus incessu pedum sequi, secutus est et Ioannes qui sciebat se diligi.

uERS. 20.---Quem diligebat iehsu. Diligebat et alios, sed familiarius istum donauit potiore dulcedine sui amoris, quia uirgo electus ab ipso uirgo permansit, unde et matrem ei commendauit.

 Tacito nomine discernitur Ioannes a ceteris, etc., usque ad qui uirgo est Ioannes conuenit future uite, ubi neque nubent neque nubentur.

 Super pectus. In pectore Iesu sunt omnes thesauri sapientie et scientie absconditi, super quod recubuit quem maiori ceteris sapientie et scientie singularis munere donat, in quo figurabatur quanta arcana diuinitate pre ceteris esset scripturus.

uERS. 21.---Domine, hic autem quid? Quia audierat Petrus se crucifigendum, uoluit etiam fratris cognoscere exitum.

uERS. 22.---Sic eum uolo manere, donec ueniam. Nolo eum per martyrium consummare, sed exspectare eum placidam carnis sue absolutionem, quando ego ueniens recipiam eum in eternam beatitudinem.

uERS. 23.---Et non dixit ei. Non est intelligendum quod Ioannes non sit mortuus in carne, sed quidquid ante passus, quod ultimum in pace senium  finiret. Non enim magnum erat dare dilecto non mori, cum dissolui et esse cum Christo sit multo melius.

uERS. 24.---Hic est, etc. Hic aperte suam designat personam ex officio, quod noluit designare ex uocabulo.

uERS. 25.---Nec ipsum arbitror mundum.  Non spatio locorum, credendum est mundum capere non posse, etc., usque ad sicut alii tropi, hoc est locutionum modi.

Nec ipsum. Non dicit spatio non posse capi, sed capacitate legentium, quamuis salua fide rerum plerumque uerba uideantur excedere fidem per hyperbolen.





ACTUS APOSTOLORUM. *





PROLOGUS B. HIERONYMI.


uide inter opera eius.



CAPUT PRIMUM.

uERS. 1.---Sermonem feci. Id est, scripsi: quia scribere est operari. uel hoc ita dicit, quia factis meruit esse scriptor Euangelii. Feci. Totus liber Euangelii unus sermo dicitur, eo quod habeat unum sensum: aut singulare pro plurali. Euangelium est bona annuntiatio, qua annuntiatur requies post laborem, regnum post seruitium, uita post mortem. De omnibus. Dictis et factis Christi que iudicauit officio digna uel idonea sue dispensationi. Theophile. Theophilus idem est quod Dei amicus, uel Dei amator: et si tu sis amicus Dei, tibi scribitur.  Que cepit iehsu facere. A baptismo Ioannis quo iehsu baptizatus est, usque in diem quo assumptus est in celum: quia de toto illo tempore Lucas sermones texuit, qui in fine Euangelii ita scripsit: Cum benedixisset, recessit ab eis et ferebatur in celum. Facere. Bonum doctorem instituit uel instruit, qui faciat quod docet.

uERS. 2.---Precipiens apostolis predicare Euangelium per Spiritum sanctum, per quem predicatum est Euangelium, quia uerba inspirabat, et fiduciam tribuebat. uel, precipiens per Spiritum sanctum, id est, quod Filius precipit, precipit et hoc Spiritus  sanctus. uel, propter Spiritum precepit, quia non preciperet nisi Spiritus uenturus esset. Elegit. Hoc ad laudem apostolorum, quorum actus scribere proponit, uertitur. Assumptus. A Diuinitate, uel a nube assumptus, quasi uerus homo.

uERS. 3.---uiuum. Corpus uiuum et proprium, non phantasticum quod et apostoli cognouerunt tanquam notissimum. Aut uiuum, eo quod post mortem uiuebat. uel uiuum, id est amplius non moriturum. Per dies. Non tamen eis per quadraginta dies continuos apparuit: post diem enim resurrectionis alios quatuor dies interuenisse Ioannes dicit. Post quos rursus apparuit per quadraginta: quia quadraginta horis mortuus fuerat, quadraginta diebus se uiuere confirmat. Et per quadraginta  typus presentis seculi, quo Christus in Ecclesia uersatur, potest intelligi: siue quia homo quatuor constans elementis, eruditur contra transgressionem Decalogi.

uERS. 4.---Conuescens. Signa ueri corporis annuntiat, quia non uno corporis sensu, sed uisu, auditu, tactu, apparendo, loquendo, conuescendo probauit se resurrexisse. Promissionem, quam promisit per Iel, ut habetur in sequentibus: et si a Christo facta, a Patre tamen complebitur. uel Patris dicitur, quia in eius uerbo, id est Christo, promittitur.

 uERS. 5.---Quia Ioannes.  Cum diceret Dominus: Quia Ioannes baptizauit aqua, uos autem, etc., usque ad quod in baptismo Ioannis non fiebat.

Baptisma datur in duabus naturis, corporali scilicet et spirituali: quia homo qui baptizatur, duobus constat: corpore scilicet et anima, tamen unum est baptisma, sicut unus homo.

uos autem, etc. Quando Petrus negauit, non erant apostoli baptizati; non aqua, sed spiritu: post resurrectionem enim dictum est: uos uero baptizabimini Spiritu sancto. Nondum enim resurrectione Christi et missione Spiritus confirmati erant. Sicut autem iustis circumcisio non fuit necessaria, antequam imperaretur Abrahe et posteritati sue: sic  postquam sacramentum Noui Testamenti, id est baptisma, circumcisionis loco datum est a Domino dicente: Nisi quis renatus fuerit ex aqua et Spiritu sancto , etc., certum est nullum ad corpus Christi pertinere, nisi baptizatum, preter eos quibus passio deputatur pro baptismo. Item scriptum est, quando Paulus baptizatus est: et non est scriptum quando alii apostoli baptizati sunt: sed debemus intelligere baptizatos esse propter illud: Nisi quis renatus fuerit, etc.

uERS. 7.---Non est uestrum nosse. Non ait, non erit, sed non est: notans adhuc esse infirmos, et ideo ad secretum cognoscendum non esse idoneos: Cum uero ait: Non est uestrum nosse, ostendit  quod ipse sciat, cuius sunt omnia que Patris, sed eis non expedit nosse, sed ita uiuant quasi quotidie iudicandi. Que Pater. Illius, inquit, regni tam secretum est tempus, ut tantum scientie Patris pateat, sed accipietis uirtutem Spiritus sancti, ut quod propter infirmitatem carnis non potestis, possitis ex uirtute Spiritus sancti. In sua potestate. Hoc ut uerus homo excusabiliter dixit, sed tantum una est Patris et Filii et Spiritus sancti potestas: Filius etiam potestas Patris est.

uERS. 8.---Sed accipietis. Tollitur scientia temporum, sed diuinum, quo indigent, adhibetur auxilium: hoc modo, cum pueris aliquid tollitur, aliud datur ne penitus tristentur. Superuenientis Spiritus sancti. Cum superueniet Spiritus in uos, non regnum  Isrel, siue regnum Dei in Isrel, ut putatis, afferet, sed uirtutem testificandi de me uobis prestabit, tantumque illius regni tempus longe est, ut prius non solum Hierosolymam, sed omnes fines Iudee et Samarie, mundi etiam terminos per circuitum fama Euangelii percurrat. In Ierusalem et in omni Iudea. Consequentia ordinis in uocabulis locorum conseruata est: Ierusalem succedit proxima Iudee prouincia, cui Samaria situ coniungitur, dehinc omnis terre communio subinfertur. In Ierusalem. Mystice: in uisione pacis, in confessione uere fidei: custodia preceptorum Dei: et in his qui se in alienos fecerint a terra predicaturos eos predixit, per quos quasi rote radios de medio terre ubi salutem  operatus est, gratia spiritualis et salutaris doctrina per totum orbem defluxit.

uERS. 9.---Et cum hec dixisset. Aliter Marcus commemorat dicens: Et Dominus quidem iehsu postquam locutus est eis, assumptus est in celum . Sed quia Lucas significantius adiecit: Cum hec dixisset, eleuatus est, completis illis sermonibus quos commemorauerat Dominum ascendisse celos ostendit.

uERS. 11.---Galilei, quid statis aspicientes in celum? In quibus debet esse prudentior sensus, quia Galilei ceteris Iudeis in sapientia precellebant. uel, Galilei uolubiles, quia instabilitate sui sensus obliti erunt precepta Dei.

uERS. 12.---Tunc reuersi sunt, etc. Reuersio  apostolorum de monte Oliueti Ierusalem, significat Ecclesiam que de actiua in contemplatiuam ascendens, iterum descendit in conuersationem actiualem. Mons enim Oliueti ab antiquis mons trium luminum uocabatur: lucerne scilicet de templo resplendentis, ac solis ex altera parte orientis, et olei in ipso monte naturalis lucis: que tria conueniunt perfectioni propter diuini uerbi lucem de Ecclesia fulgentem, propter solis iustitie fulgorem, propter pure conscientie nitorem.

uERS. 13.---Et cum introissent. In Greco ita ponitur: Cum introissent ciuitatem, in cenaculum ascenderunt, ubi erant manentes Petrus, etc. In Greco sic est ordo nominum: Petrus et Andreas, Iacobus et Ioannes, Simon Zelotes et Iudas Iacobi. Cenaculum,  etc.  Locus est in superiori, designans quod a terra sublati ad superiora scientie et uirtutis conscendunt.

Cenaculum dicitur tertium tectum, figura caritatis fidei superedificate et spei. Charitas autem diffusa est in cordibus nostris per Spiritum. Petrus et Ioannes. Petrus primus ponitur, quia princeps et pastor. Petrus et Ioannes merito primi ponuntur, qui simul cucurrerunt ad monumentum, quia plus ceteris amabant. Primus  plus ceteris dilexit: alium, plurimum iehsu amauit. Catalogus apostolorum ideo ponitur, ne extra hos aliqui falsi recipiantur: paria et ponuntur loca singulorum, distinguentibus gradibus meritorum.

Hi sunt duodecim filii Iacob; duodecim fontes  deserti, quos Isrel reperit in Elim; duodecim panes propositionis; duodecim lapides in ueste pontificis; duodecim signa zodiaci; duodecim lapides altaris; duodecim lapides de Iordane eleuati; duodecim boues sub eneo mari; duodecim stelle in corona sponse; duodecim fundamenta; duodecim porte; duodecim menses anni; duodecim hore diei; duodecim fructus ligni uite.

Zelotes.  Zelotes ipse est qui in Euangeliis dicitur Chananeus. Chana zelus interpretatur. Erat enim de uico Galilee ubi Dominus aquam conuertit in uinum. Hic post Iacobum fratrem suum, rexit Ecclesiam Hierosolymorum.

Filio pereunte perditionis, imperfectus numerus  apostolorum remansit, iuxta similitudinem enim lune crescit et decrescit Ecclesia: sed uetera transeunt, et noua fiunt.

uERS. 14.---Maria, etc. uirgo a mulieribus distinguitur, que tamen aliquando mulier non pro corruptione, sed pro sexu appellatur. Ecce principium nascentis Ecclesie adornatur flore uirginitatis. In medio fratrum. Id est filiorum, quorum unus est Pater in celis.

In medio Petrus stetisse dicitur: quasi communi miseratione condescendens. Hoc exemplum sumendum est pastoribus Ecclesie.

Hic numerus centum et uiginti congruit etati Moysi, ut sicut sub hoc numero, Moyse defuncto, iehsu successit, qui populum in terram promissionis  induxit, sic ueteri legi in Ecclesia principatus Christi successit, ducens uerum Isrel ad regnum celi.

uERS. 18.---Possedit agrum. Non quia agrum possederit, sed quia ipsius fuerat pretium agri qui Dominum uite uendidit. Amissa terra uiuentium, agrum sanguinis et mortis, eterna sceleris et nominis sui memoria possidet Iudas. Emptum tamen pretio sanguinis agrum figuli non possedit, qui traditionis crimen in se protinus mulctauit, sed possedit dictum est pro possideri fecit. Quidam agrum a Iuda possessum ridicule exponunt infernum. Alii possedisse agrum illum existimant, ex eo quod cum peregrinis in eo sepultus fuit. uiscera. uiscera que sunt sedes fraudis, tanto scelere dirupta, se cohibere non  ualuerunt. Merito autem per sedem doli uiscera funduntur, non per locum osculi, id est os quo osculatus est Iesum, quamuis falsa superficie, sed per alium cui uirus occulte malitie inerat.

uERS. 19.---Eorum, id est habitantium Ierusalem, quia etsi utrique loquebantur Hebraice, distabat tamen proprietas lingue Hierosolymorum a Galileis, de quibus apostoli erant: quod in passione Domini ostenditur, ubi etiam Petrus nolens lingua sua proditus est esse Galileus.

uERS. 20.---Deserta, et non sit, etc. Donec electus pro eo assumatur Matthias. uel, non sit ipse Iudas, qui habitet in ea, sed alius assumatur pro eo qui penitentia indignus iudicatus est.

uERS. 23.---Duos. Clemens refert hos duos qui  ad sortem apostolatus statuti sunt, de numero septuaginta discipulorum fuisse. Qui cognominatus. In laude Barnabe immoratur: quia pro laude Mattheus habet, quod sorte eligitur. Barnabe laus cumulatur, ne uelut indignus repelli uideretur: quod postea declaratum est; quia cum Paulo gentium apostolus ordinatur, illi officio reseruatus. Iustus. Aut Latinum est, aut Hebreum: et interpretatur parcens, uel eleuatus. Et Matthiam, qui donatus, uel donum Dei interpretatur: cui donum apostolatus a Domino collatum est, uel Dei pannus interpretatur. Merito parui transcenditur ille laude hominum qui iustus erat, inquit Arator.



CAPUT II.


uERS. 1.---In eodem loco. Cenaculo scilicet, in quod ascenderant. Qui Spiritum desiderat, carnis domicilium mentis contemplatione transcendens calcat.

uERS. 2.---De celo. Datur Spiritus de celo, ut diligatur Deus; in terra datur, ut diligatur proximus: bis enim post resurrectionem est datus ad duo precepta caritatis commendanda. Sonus. Potest dici locutio linguarum de ore apostolorum sonans. Spiritus. Ante passionem datus est apostolis Spiritus ad gratiam doctrine et sanitatum; post resurrectionem insufflauit iehsu spiritum, et ait: Accipite Spiritum sanctum; quorum remiseritis peccata, remittuntur eis , etc. Quod donum soli Petro  prius dederat: sed ut creditur tunc per anticipationem, nunc cum ceteris per completionem etiam Petro tribuitur: et potestas data est dimittendi illis quos ad officium mittebat predicationis.

uehementis. Comparatione precedentium uehemens dicitur gratia apostolorum, uel in similitudinem uenti uehementis Spiritus uenit. Totam domum. In una domo sedentibus infunditur Spiritus, ut Ecclesie unitas commendetur, in cenaculo tertia lege incipiente. In datione legis plebs longe stabat pre timore; hic ueniente Spiritu congregati erant in unum ex amore. Sedentes. Ut compleatur quod dictum erat eis: Sedete hic in ciuitate. Sessio est indicium humilitatis et stabilitatis: quibus preparatur sedes Spiritui sancto, qui super humiles requiescit.

  In igne apparuit Spiritus, sed per seipsum, etc., usque ad et uoce siue sonitu docta sunt corda.

uERS. 3.---Dispertite. Dispersio linguarum est facta in turre, sed quod dispersit superbia, recolligit humilitas: in superbia dispersio, in humilitate fit concordia. Ecce completur sententia Domini que ait: Non uos relinquam orphanos, sed mittam Spiritum paracletum , qui eorum aduocatus, pro eis omnibus linguis locutus est. Linguas attulit, qui pro uerbo uenit, cognationem enim habet lingua cum uerbo, ut ab inuicem non possint separari. Sic uerbum Patris, id est Filius, et Spiritus sanctus inseparabiles sunt, imo et unius nature. Tanquam ignis. Idem in igne Spiritus uenit: quia peccatores  Spiritus purgat, illuminat, accendit, urit. Ignis enim quatuor habet naturas, urit, purgat, calefacit, illuminat. Similiter Spiritus exurit peccata, purgat corda, torporem excutit, ignorantias illustrat. Ignis incorporeus et inuisibilis est in sua natura; sed assumpto aliquo corpore uidetur, diuersi coloris apparens, propter materias in quibus ardet. Sic Spiritus uideri non poterit, nisi per creaturas in quibus operatur.

uERS. 4.---Et ceperunt. Ecce signum plenitudinis: plenum uas erumpit. Ignis in sinu non potest occultari. uariis linguis. Quia linguis omnibus loquebantur, uel sua, id est Hebrea lingua, loquentes, ab omnibus ita intelligebantur, ac si propriis singulorum  loquerentur, secundum illud Prophete: In aliis linguis, et labiis aliis, loquar populo huic, etc.

uERS. 5.---Ex omni natione, etc.  Ac si diceretur: Ubicunque nati. Iudeos autem in omnibus gentibus nasci captiuitas fecit, que sub Antiocho facta est non multis temporibus ante.

uERS. 6.---Confusa. Confusio ista confusioni linguarum opponitur, a qua Babel uocabulum sortita est. Sic humilitas apostolorum humane superbie respondet. Unusquisque. Lingue omnes dicuntur esse septuaginta due: unde et discipuli secundi ordinis sub hoc numero sunt electi, ut numerus predicatorum concordaret numero linguarum.

uERS. 8.---Audiuimus. In hoc significabatur unam Ecclesiam omnium gentium linguis locuturam.

  Queritur utrum hi qui loquebantur, etc., usque ad magis uidebatur audientium esse miraculum quam loquentium.

uERS. 9.---Cappadociam, etc. Iste quinque prouincie que post Iudeam ponuntur, Grece quidem loquuntur: sed ex patria consuetudine est in sono diuersitas. Unde mira fuit in apostolis gratia, que non solum diuersitatem eos docuit, sed etiam distantiam proprietatum in unaquaque linguarum iuxta numerum prouinciarum in eorum loquela fecit.

uERS. 10.---Aduene Romani. In Greco, peregrinantes Romani, id est, Iudei qui peregrinam uitam Rome gerebant.

uERS. 14.---uiri Iudei. Id est, due cause sunt prudentie, nimirum quod Iudei, et quod habitarent  Ierusalem, quam decet sobrietas.

uERS. 17.---Effundam. Hoc uerbo largitatem muneris ostendit, quia non ut olim prophetis et sacerdotibus tantum, sed omnibus passim in utroque sexu personis Spiritus erat dandus. De Spiritu. Ad diuersa dona respicit dum hoc dicit, non autem ad subtsantie imminutionem. Super omnem carnem. Que sit omnis caro consequenter exponit ibi: Et prophetabunt filii, etc.

 Super omnem carnem masculi et femine, uel circumcisi et ethnici, secundum illud: Non est masculus et femina, circumcisio et preputium, Barbarus et Scytha, seruus et liber .

Et prophetabunt. Lex et prophete usque ad Ioannem: ex eo regnum euangelizatur. Sed aliud est de  Christo prophetare, aliud uentura predicere et docere.

uERS. 19.---Et dabo. Mystice prodigia in celo, labores sunt in Ecclesia. Signa, super terram. uindicte, in terrenos. Sanguis, in martyrio. Ignis, Euangelii uel Spiritus sancti. uapor fumi, anime uel cordis compunctio. Prodigia in celo. Etenim Christo nascente, nouum sidus apparuit; eo ascendente crucem, sol obscuratus est et celum tenebris obductum.

Sanguinem. Non solum uulneris, sed etiam sudoris, quando in oratione factus est sudor eius sicut gutte sanguinis, quod inter signa Deitatis ponitur, quia in humana natura non inuenitur. Ergo significat  orbem uniuersum sanguine Christi abluendum, ut sicut tabernaculum sanguine uictimarum fuerat consecratum, ita populus fidelis sanguine eiusdem dedicaretur: et ut non solum Hierosolymis locus esset orationis, sed in omni loco dominationis eius leuarent manus electi per orationes ad Dominum. uaporem fumi. Compunctionis et fletuum, scilicet uaporem. Quia sicut fumus ab igne, ita compunctio a Spiritu sancti ardore.

Sol conuertetur, etc. Hoc in passione Christi partim factum partim ante iudicii diem creditur uenturum. Tunc enim sol obscuratus est, sed luna in sanguinem uersa hominibus apparere non potuit: quia tunc  quintadecima exsistens, interdiu fuerat uisibus humanis obiectu terre occultata.

 uERS. 23.---Definito consilio.  In hoc solo Iudei fuere notabiles, quia non obedienti animo fecerunt.

Et prescientia Dei, etc.  In Greco sic est: Prescientia sic traditum accipientes. Traditus est enim a preside in potestatem illorum, ut ipsum siue latronem eligerent, sed latroni concessa uita, Iesum per manus militum occiderunt.

uERS. 24.---Suscitauit. Non usitata cum ceteris, atque communi resurrectione que in finem differtur, sed que die tertia celebraretur, ut assertio huius resurrectionis testimonium esset Deitatis.

 Suscitauit, secundum humanitatem, quam maxime oderant Iudei.

Solutis doloribus. uidetur esse sensus huius sententie,  quod Domino ad inferos descendente dolores penarum soluti sint, quia eum tangere non potuerunt, sed iuxta Grecum in quo scriptum est: Soluens per ipsum mortis dolores, iuxta quod impossibile erat teneri illum ab eo, patet, quia per descensum eius liberati sunt sancti a locis infernorum; qui licet in sinu Abrahe, id est in consolatione quietis essent, a dolore tamen mortis siue inferi non erant soluti ex toto, quia non meruerant gaudia celi intrare, donec fieret illud Prophete: In sanguine testamenti eduxisti uinctos tuos de lacu, in quo non est aqua . uincti enim erant antequam educerentur.

uERS. 25.---Prouidebam Dominum. uox Christi post resurrectionem exsultantis ad dexteram. Sinistra, est presens uita; dextera, eterna. Ne commouear.  Post resurrectionem omnia erunt immobilia. Et exsultauit lingua. Quia requies post laborem data est: laborauit enim in spe uite eterne. Non derelinques. Non iterum mouear corruptione iterate crucis et mortis. Notas mihi fecisti. Scio me semper esse uicturum. Replebis me plena letitia, id est, iterum non moriar. Quoniam a dextris. Causa quare non moueatur, est quia Dominus a dextris opitulatur, sinistra non preualente. Si enim a dextris non fuerit, illam partem diabolus occupat, sicut de Iuda dicitur: Et diabolus stet a dextris eius .

uERS. 26.---Et exsultauit. In passione dixit: Tristis est anima mea usque ad mortem : et cepit pauere et tedere: ut se uerum hominem  in anima et corpore, et ueraciter passibilem monstraret. Exsultauit uero postea anima et lingua, quia passione sua genus humanum saluandum erat.

uERS. 27.---In inferno. Constat animam non derelictam in inferno, que, ablatis illis pro quibus descenderat, mox ad superna rediit, nec caro est corrupta, sed ueloci resurrectione glorificata.

uERS. 28.---Notas mihi fecisti. Non solum hec de illo intelliguntur, qui semel accepta plenitudine diuine uirtutis et sapientie, per se mortem destruxit, resurgens ad uitam; sed et de iustis qui per eum uia ueritatis inuenta ad uitam redibunt et iucundabuntur uidentes faciem eius: quia ille uisus est super omnia et beatitudo perfecta.

uERS. 33.---Promissione Spiritus sancti accepta.  Christus eam accepit sicut uerus homo, et tanquam Deus effundit Spiritum, sicut Iel dicit: Effundam, etc. Item accipiunt apostoli ab ipso promissionem Spiritus qui dicitur a Patre mittendus in Euangelio. Effudit hunc, etc. Qui prius Iesum suscitatum a Deo dixit, nunc fidem auditorum altius erigens, hunc esse Dominum assignat, quem effudisse Spiritum confirmat: hoc enim est signum. Et pulchre uerbo effusionis usus est: quod prophetam Iel posuisse supra memorauit, ut ex hoc etiam constet ipsum esse Dominum Iesum, qui ante assumptionem carnis loqui consueuit in prophetis, qui signa et prodigia dat in celo et in terra, qui omnes inuocantes se saluat. Et cetera que propheta describit, quasi uerus Deus, explet.

 uERS. 34.---Sede a dextris.  Manifeste Petrus ex hoc psalmo regnum Christi non terrenum, sed celeste, etc., usque ad in altera, eiusdem est Dominus.

uERS. 36.---Dominum eum. Ponens nomen maiestatis et potestatis, ostendit eum esse cui omnis creatura debet subiici. Christus regie siue pontificalis dignitatis nomen est. In lege ungebantur reges et pontifices, in figura illius. Et Christum. Ille uere est Christus omni plenitudine Spiritus sancti unctus, qui de eodem Spiritu potentialiter dedit quibus uoluit. Iesum quem, etc. iehsu est Dominus et Christus, una in duabus naturis exsistente persona, quia in Diuinitate eternaliter ex Patre natus in humanitate temporaliter factus, cum operante Spiritu  sancto in utero uirginis est incarnatus.

uERS. 37.---Compuncti. Impletur prophetia Ielis, quia post ignem Spiritus sancti sequitur uapor compunctionis. Fumus lacrymas excutere solet, incipiunt flere qui irriserant, tundunt pectus, dant Deo precem sicut sacrificium, ut sanguinem illum gustare ualeant, per eum saluandi, quem super se et super filios suos prius fuerant imprecati.

uERS. 38.---In nomine. In honore, uel in hac forma, quia in uno trium fides continetur.

uERS. 39.---Et omnibus. Hoc ad illud testimonium prophetie respicitur, quod ultimum posuit, scilicet Omnis quicunque inuocauerit nomen Domini saluus erit: quod ad Gentium uocationem pertinet specialiter;  que a filiis Isrel longe facte, per inuocationem nominis Domini saluande erant.

uERS. 40.---Testificatus est, etc., id est testificatio et exhortatio. Saluamini. Hec est testificationis qualitas et exhortationis, sed Lucas plurima uerba Petri breui conclusit sententia. A generatione. Due sunt generationes, una bonorum, alia malorum.



CAPUT III.

uERS. 2.---Portam templi, etc. Hanc portam edificauit Ioathan filius Ozie rex Iuda, sublimissimam. Omnes siquidem porte templi in terra fuerunt, excepta Speciosa que pendebat: que ab Hebreis uocatur Porta Ioathan.

 Porta templi Speciosa Dominus est, per quam, etc., usque ad claues celi sunt date.

 uERS. 6.---Argentum, etc. Memor erat Petrus illius precepti: Nolite possidere aurum et argentum. Pecuniam etiam que ad pedes apostolorum ponebatur, non sibi recondebant, sed ad usus pauperum, qui sua patrimonia reliquerant, seruabant.

uERS. 8.---Et exsiliens stetit, etc. Ordo perfectionis: primo surgit qui iacuerat, deinde iter uirtutum arripit, et sic regni ianuam cum apostolis intrat.

uERS. 10.---Stupore et exstasi. Id est, pauore et excessu mentis. Dicitur etiam exstasis, cum mens a pauore non alienatur, sed inspiratione reuelationis assumitur.

Cucurrit, etc.  Saluato Isrele per apostolos,  cucurrit omnis mundus, etc., usque ad solus per orbem pacificum tenet imperium.

uERS. 13.---Deus Abraham, etc.  Tres memorantur nullo impio intercedente, uel propter principatum iustitie, uel, etc., usque ad quod etiam in spiritali generatione similiter obseruatur.

uERS. 15.---Interfecistis, uoluntate et uerbo, et hoc contra legem, que dicit: Qui occiderit hominem uolens, et ipse occidetur.

uERS. 16.---Integram sanitatem. In duobus que predicta sunt.

uERS. 17.---Per ignorantiam. Duo cooperata sunt: ignorantia uestra, et prescientia Dei.

uERS. 18.---Per os omnium, etc. Ideo necesse erat impleri, quia non unus, sed omnes prophetauerant.

 uERS. 19.---Ut deleantur peccata. Tunc plene delebuntur peccata, cum uirtute resurrectionis mors destruetur nouissima.

uERS. 20.---Ut cum uenerint, etc. Continuatiue ad precedentia hec dicuntur, scilicet, ut cum uenerint tempora refrigerii a conspectu Domini, tunc deleantur peccata uestra.

uERS. 21.---Quem oportet, etc. Id est, Ecclesiam per fidem, uel in celo ad dexteram Patris sedere.

uERS. 22.---Moyses quidem. Exempla ponit, non de omnibus qui locuti sunt, uel que, sed de aliquibus duntaxat.

 Quoniam prophetam, etc. Filius Dei de populo Isrel carnem assumpsit, apparens in similitudine Moysi, ut sicut ille carnalem Isrel ceremoniis et sacris legibus instructum et purificatum in terram promissionis introduxit, ita et iehsu per gratiam Euangelii spiritualem Isrel ad celum duxit. Et sicut contemptores legis Moysi de terra promissionis ab inimicis sunt eiecti, sic qui doctrinam Euangelii despiciunt per ultores spiritus de cetu sanctorum pellentur.

De fratribus uestris.  Iosue de Ephraim, Iesum de Iuda Deus suscitauit.

uERS. 23.---Exterminabitur de plebe. Id est, a sorte sanctorum, et extorris reddetur. uel, extra terminos beatitudinis eiicietur.

  Resistentes Iosue, de carnali plebe proiecti sunt; at resistentes Christo, de spirituali exterminantur. utramque inobedientiam mors sequitur siue carnalis siue spiritualis.

A Samuele et deinceps. Sub Samuele regum tempora ceperunt in Iudea.

uERS. 25.---Testamenti.  Ex illo testamento quod ad Moysen, etc., usque ad, in semine tuo benedicentur omnes gentes.

Patres. Posuit plurale patres, et non singulare patrem, quia non soli Abrahe, sed Isaac et Iacob promissum est. In semine tuo, etc.  Semen Abrahe Christus est - in fide cuius omnibus familiis, Iudeis scilicet et gentibus, benedictio promissa est.

 Omnes familie. Non quod omnes, sed quia nulla benedicitur nisi in eo, sicut et illud: Illuminat omnem hominem uenientem in hunc mundum .

Benedicentur. In Ade peccato maledicte, in Christo benedicte sunt, in quo et illi benedicuntur qui incarnationem precesserunt: quia idem homo Deus ianuam celi aperuit, et in fine dicet omnibus electis: uenite, benedicti Patris , etc.



CAPUT Iu.

uERS. 1.---Sacerdotes et magistratus, etc. Hi doctores et iudices populi esse uidebantur. Sadducei. Hi negabant resurrectionem: et ideo in doctrina apostolorum qui annuntiabant resurrectionem, dolebant.

 uERS. 2.---Dolentes, quod ad audiendos apostolos conflueret multitudo.

Resurrectionem. Hoc est maxime contra Sadduceos: utrique uero dolebant quod Iesum, quem ut hominem occiderant, apostoli a Deo Patre glorificatum affirmabant.

uERS. 4.---Et factus est, etc. Si in quinque millibus hominum quos in eremo Dominus pauit, populus legis a Christo liberatus accipitur, possunt et hic quinque millia ab apostolis instructa populum gentium designare: eiusdem legis spiritaliter mysteria secuturum. Et bene utique uesperi celesti munere donantur, quia cum uenit plenitudo temporis, misit Deus Filium suum in terris, etc.

 uERS. 11.---Hic est lapis.  Hic respondens ad interrogata de Christo predicat, et maxime de Dauid, cui, ueluti patriarche suo, pre ceteris crediderent.

Reprobatus.  De lapide reprobato historia non habetur.

uERS. 13.---Sine litteris, etc. Non quia litteras omnino nescirent, sed quia grammatice artis peritiam non haberent, hec dicebantur. Idiote. Idiote dicebantur, quia proprium ingenium non exercuerant per doctrinam: Grece, Latine proprietas.

 Illitterati mittuntur ad predicandum, ne fides credentium non Dei uirtute, sed eloquentia fieri putaretur: secundum illud: Non in sapientia uerbi, ut non euacuetur crux Christi .

 uERS. 19.---Petrus uero, etc.  Qui estis iudices, uestrum facite officium, non sermonem prauum proferendo, sed iuste iudicando. Ecce plenum frumentum in spica inuenitur: quod ante quasi in herba flectebatur.

uERS. 20.---Non enim possumus. Id est, nolumus, uel in naturam uersum est  non peccare.

uERS. 21.---Clarificabant. In Greco: Omnes clarificabant in eo, quod factum est: et non habetur in eo quod acciderat.

Clarificantur facta uel dicta, quando fama uulgante in notitiam plurimorum deferuntur. Deus autem glorificatur in factis hominum, quod est proprium Christiane pietatis et humilitatis, ipso dicente:  uideant opera uestra bona, et glorificent Patrem uestrum, qui in celis est .

uERS. 22.---Annorum enim, etc. Unde apparuit amplior gloria uel gratia uirtutis, et ideo non etatem hominis, sed tempus infirmitatis dicit.

uERS. 24.---Unanimiter, etc. Sine sono. uel perfectione unanimitatis, secundum illud: Si duo uel tres conuenerint in unum in nomine meo, de omni re quam petierint, fiet illis.

uERS. 25.---Fremuerunt gentes. Fremitus est uox leonis. Unde Ieremias: Facta est mihi hereditas mea quasi leo in sylua: dedit super me uocem . Meditati sunt inania. De Christo uenturo, uel ut in morte detineretur.

uERS. 26.---Conuenerunt. Herodes et Pilatus conuenerunt  in amicitiam.

uERS. 27.---Unxisti. Nomen Christi exponunt. Christi, a chrismate, id est unctione, secundum illud: Unxit te Deus Deus tuus oleo letitie pre consortibus tuis .

uERS. 29.---Cum omni fiducia. Hoc Deum postulant, ut cum omni fiducia possint loqui uerbum Dei.

uERS. 30.---Per nomen. In Greco: Per nomen pueri tui Iesu, quod magis apostolorum uotis congruit, qui satagebant, ut homo crucifixus a Iudeis clarescentibus miraculis, per nomen eius, qui est in celum assumptus, ipsemet Dei Filius innotesceret.

uERS. 31.---Motus est locus. Magna uirtus orationis  fidelium, hoc autem ad suscitandas mentes factum est.

uERS. 32.---Erat cor unum. Qui mundum reliquerant, non de nobilitate generis gloriantes se aliis preferebant, sed sicut unius eiusdemque matris Ecclesie uisceribus editi, eodem fraternitatis amore gaudebant. Nec quisquam eorum. uirtutes quas possident iusti, non suas iudicant esse, sed eorum quorum utilitati dispensant. Communia. Grece unde cenobite, id est communiter uiuentes. Cenobia habitacula eorum.

uERS. 33.---Reddebant apostoli. Discernit ordinem doctorum et auditorum. Nam multitudo credentium, rebus temporalibus spretis, copula caritatis inuicem iungebantur. Apostoli uero, uirtute fulgentes,  mysteria Christi pandebant.

uERS. 36.---Ioseph.  Auctus Barnabas filius consolationis interpretatur, actus incremento et profectu spiritualis boni.

Quod est interpretatum. Ubicunque Scriptura nomina rerum uel personarum cum interpretatione ponit, sensum sacratiorem eisdem inesse significat. Merito filius consolationis uocatur, qui, spretis presentibus, spe futurorum se consolatur. Nam et Spiritus sanctus paracletus ideo uocatur, quia in mundo pressuram habentibus infusione sui, paraclesim, id est consolationem tribuit, sicut etiam Petrus propter gratiam Spiritus Bariona, id est filius columbe, uocatus est.

Filius consolationis. . uel propter eleemosynam  qua pauperes consolatus est, uel pro mercedis consolatione quam meruit a Deo accipere, uel quia dignus habitus est qui pro Iuda consolaretur apostolos.



CAPUT u.

uERS. 3.---Tentauit.  Preteritum tentauit ponit, quia perfecta erat tentatio. Tribus modis tentatio agitur, suasione, delectatione, consensu: quod totum impletum est in Anania. Et fraudare.  In hoc uidetur mendacium fuisse, quia totum uouerat. Melius est autem non uouere quam post uotum non soluere Spiritui sancto.

uERS. 4.---Sed Deo. Supra dixerat: Spiritui sancto: patet ergo Spiritum sanctum esse Deum.

uERS. 5.---Cecidit.  Legum initia semper  uindictis commendantur. Duo filii Aaron ignem offerentes consumuntur: Oza sustinens arcam mortuus est. Cecidit ille, ut ceteri preuaricatores exemplo eius terreantur.

Et factus est timor, etc.  Anticipatio: quoniam solius uiri morte ante uxoris exitum pauci audierant, quamuis de paucis dici potuerit, quod timuerunt.

uERS. 7.---Horarum, etc.  Paruum tempus penitentie datur uxori, cuius culpa magis est uenialis quam mariti, utpote que consensit capiti.

uERS. 8.---Dic mihi, etc.  Culpam uxoris, interrogans, declarat ex ipsius confessione, quam maritus suam monstrauerat in opere.

 uERS. 9.---Quid utique, etc. Increpatiue dictum? uel sic distinguendum: quid? quasi: Quid est hoc: deinde sibi ipse respondet et dicit: Utique conuenit inter uos tentare Spiritum Domini?

Tentare, etc.  Tentatio Spiritus in hoc erat quod probauerunt quanta sit eius scientia.

Sepelierunt.  Ex hoc multi exemplum sumunt, ut uxores ad uiros suos sepeliant. Alii indignum putant, ut de preuaricatoribus exempla capiant, quibus in crimine simul et morte et sepultura meritum, equale fecerat consortium.

uERS. 11.---Et factus est. Prius Ananias a Saphira in conspectu Ecclesie cito mortui sunt, ut apostolica auctoritas, quanta esset, ostenderetur: et quam magnum peccatum esset, quod oblatum est,  iterum ab Ecclesia retrahere monstraretur, et ceteri huius exemplo castigarentur.

uERS. 12.---Apostolorum. Dicitur pluraliter apostolorum, quia non per manum solius Petri; licet enim pro honore eius ceteri taceantur, non tamen facta eorum tacentur.

uERS. 13.---Ceterorum, etc. Exemplo Ananie et uxoris: pena enim duorum qui fraudulenter eis se coniunxerant, ceteris tribuit exemplum.

uERS. 14.---Augebatur, etc.  Tanta erat multitudo credentium, ut fidei crescente fortitudine, sola sufficeret umbra. uel: Tot erant tunc infirmi a credentibus allati, ut omnes non possent contingere.

uERS. 17.---Heresis.  Heresis scissio interpretatur, quia hereticus, spretis aliorum dictis,  quod sequendum putat eligit.

Sadduceorum repleti, etc. Sadducei interpretantur iusti, dicti a Sadoch sacerdote, uel propter genus, uel propter mores; iustificantes autem seipsos uindicabant sibi quod non erant: corporum resurrectionem negantes, animas cum carne perire dicebant: sed nec angelum, neque spirituum ullum esse credebant, omnes Scripturas preter libros Moysi respuebant: et ideo maxime principibus in persecutione apostolorum consentiebant qui uirtute et signis reddebant testimonium resurrectionis Christi.

uERS. 20.---uite huius.  Christiane, uel eterne. Hoc autem ideo non additur, quia famosa erat secta Christianorum, pro qua traditi erant carceri.

 uERS. 23.---Carcerem quidem, etc. Insani Iudei qui stimulante inuidia dicunt furantibus apostolis Iesu de monumento sublatum, cuius furto dicant apostolos de carcere clauso ablatos.

uERS. 24.---Magistratus. Secundum Grecum magistratus legendum est in singulari numero, sicut et in sequenti ubi dicitur: Tunc abiit magistratus cum ministris. Ambigebant. Nec sic credunt: malitia enim interior cor perfidum signis etiam manifestis obdurat.

uERS. 28.---Precipiendo etc. In Greco: Nonne precipiendo precepimus uobis? Nam sic loqui, magis conuenit interroganti. Replestis Ierusalem. Principem ciuitatum, in qua etiam nos conuersamur. In hoc ignoranter laudant apostolos, qui nec territi minis  cessant predicare. Super nos sanguinem.  Patet per antiphrasim dictum esse: Sanguis eius super nos.

Temeraria interrogatio pontificis refutatur responsione prudenti.

 Interrogant, solet enim in uerbis esse dubietas, cum in corde firma teneatur sententia.

uERS. 30.---Deus patrum.  Non nouus, nec a nobis nuper inuentus: hoc autem dicit, ut eorum inobedientia sit inexcusabilis.

uERS. 32.---Spiritus sanctus. Nos Spiritus sanctus roborauit, ut uobis etiam resistentibus magnalia Dei firmiter predicemus, in nobis loquens format uerba que auditis.

Omnibus.  Non nobis solis, sed omnibus  obedientibus, etiam uobis, si uelitis accipere. In hoc ad penitentiam prouocat.

uERS. 34.---Gamaliel. Hic erat discipulus apostolorum, ut putatur, remanens apud Iudeos consilio Apostolorum, ut pessima destrueret consilia, et furorem eorum mitigaret.

uERS. 36.---Theodas.  Theodas persuasit multis sublatis ex urbe facultatibus suis ripas Iordanis obsidere, et cum esset magus, prophetam se dicebat, et diuiso fluuio se prebere transitum promittebat. Cui iussu Fadi procuratoris equitum turba superueniens, multis peremptis aut captis, ipsius caput Hierosolymam reuexit.

uERS. 37.---Iudas Galileus, etc. De hoc Iosephus dicit quia cogebat populum ne tributa soluendo  Romanis libertatem amitteret: proferens ex lege soli Deo seruiendum, et eos qui decimas dabant, tributa non dare debere. Que heresis intantum creuit, ut Pharisei et multa pars populi Christum interrogarent, an liceret tributa dare Cesari.

uERS. 40.---Cesis, etc.  Ecce fortitudo fidei patet, que nec uerbis cohiberi poterat, nec flagellis. Prius sunt sermone prohibiti, modo flagellis cesi.

uERS. 41.---Quoniam digni. Non putabant se laborare, sed maximum munus percipere: quia Beati qui persecutionem patiuntur propter Deum .

uERS. 42.---Omni autem die, etc. Sepe talia interponuntur capitula, breuiter multa colligentia, ut quasi finis preterito sermoni, et fundamentum statuatur  sequenti.



CAPUT uI.

uERS. 1.---Grecorum.  Siue aduenarum gentilium in ciuitate conuersantium: siue, etc., usque ad quotidiano ministerio grauabantur.

Despicerentur.  Ex defectu plus grauarentur.

uERS. 2.---Non est equum nos, etc. Ostendunt Apostoli episcopos et doctores Ecclesie non debere corporalibus rebus implicari.

uERS. 3.---Considerate, etc.  Hinc iam decreuerunt apostoli, etc., usque ad non sine septenarii numeri mysterio.

 uERS. 4.---Nos uero, etc. De seipsis non interrogant, sed iudicant.

uERS. 5.---Et elegerunt, etc.  Hic ordo seruandus est in ordinandis: eligat populus, ordinet episcopus.

Stephanum. Hic primus ponitur, et solus laudatur, ut in uno omnes laudentur, aut primo martyrii honor feratur.

uERS. 6.---Et orantes. Communis dispensatio exigebat ut ministri eligerentur, qui ut digni inuenti sunt, crescente gradatim prouidentia consilii salutaris, placuit eosdem ipsos sacri altaris et Dominici sanguinis, sicut refectionis, et mense communis ministros ordinari. Quod probatur inde, quia dictum est: Orantes imposuerunt eis manus: hoc est proprium  eorum qui ad sacrosancti altaris promouentur officium. Hoc exemplo orationes fiunt in ordinibus, licet oratio apostolorum non sit scripta.

uERS. 7.---Et uerbum, etc.  Quasi recapitulatio uidetur, quia dixerat: Omni die non cessabant docentes, etc., et in hoc ipsum redit, dicens: Et uerbum Domini crescebat.

 Sepe in hoc libro, et in Euangelio etiam talia interponuntur capitula, etc., usque ad quia prius crescente plebe zelus fuerat concitatus.

uERS. 8.---Stephanus, Grece; Latine, corona: qui quod precepturus erat in re, presagio nominis preoccupabat: quia post crucem Christi primus martyrio coronatus est sublimiter, qui lapidatus est  humiliter. Hebraice interpretatur Stephanus norma nostra, qui primo passus, sequentibus martyribus factus est forma mori pro Christo.

uERS. 13.---Homo iste. Ex despectu, non uocant eum proprio nomine, sed hominem quasi carnalem et infimum appellant.



CAPUT uII.

uERS. 2.---uiri fratres et patres. Quia Stephanus insimulabatur blasphemasse in Moysen et Deum, in principio sui sermonis illorum calumnie occurrit, dicens Deum qui loquebatur patribus et prophetis Deum esse maiestatis et glorie. Moysen etiam laudat: sed illos rebelles et semper inobedientes comprobat. Sed arte loquendi usus est ad rebelles, incipiens  quasi timeret eos: sic, uiri fratres et patres: lenis sermo et clemens conciliat auditorem, ut commendet actorem. Blande cepit, ut diu audiretur, et qui recusabat contra Deum, et legem loqui, uerum Deum predicat in principio orationis. Legem etiam sic exposuit, ut eius esset predicator cuius accusabatur destructor: in processu etiam sermonis errores eorum redarguens, uigorem animi, et quod liber erat a timore inimici perdocuit.

Deus glorie, etc. Memor Stephanus precepti illius: Diligite inimicos uestros , etc., persecutoribus suis salutem nuntiauit.

In Mesopotamia. Mesopotamia in capite Syrie constituta ad aquilonem.

  Mesopotamia et Charram in Chaldea sunt, de Mesopotamia transmigrauit in Charram.

uERS. 3.---Et dixit, etc. In Genesi uidetur contineri quod post mortem patris sui locutus est Dominus Abrahe qui in Charra mortuus est, ubi cum eo filius habitauit. Sed priusquam in ciuitate habitaret, cum esset in Mesopotamia, dictum est ei:

Exi de terra tua, etc. Terram et cognationem Abrahe Chaldeorum patriam, genusque appellat, unde iam exierat, degens modo in Mesopotamia; sed adhuc tenebatur spe et desiderio redeundi, et ideo audit: Exi de terra et de cognatione tua; non ut corpus extraheret , sed amorem cordis euelleret.

 Tertium Stephanus pretermisit, id est, et  de domo patris tui: quod factum est propter nimiam populi peritiam uel imperitiam.

uERS. 4.---Tunc exiit, etc.  De Ur Chaldeorum Abraham exiuit. Ur, etc., usque ad mortuo patre dictum est ei: Exi de terra tua, etc.

Pater eius, etc.  Redit ad originem generis Isrel, et amicitie diuine exordium, ut nichil pretermittat in quo blasphemare uideatur.

uos habitatis. Dixit uos, non uero nos, quia iam quodammodo apostoli terram reliquerant, et Stephanus, qui iam quasi in morte positus erat

uERS. 6.---Quia erit semen, etc.  Non ita intelligendum est, quasi male tractandum, etc., usque ad siue in terra Chanaan, siue in Aegypto.

Annis quadringentis.  Sic est iungendum:  Accola, etc., usque ad ad distributionem terre promissionis completus est.

uERS. 7.---Iudicabo.  Iudicium aliquando discretionem significat, ut ibi: Iudica me, Deus, et discerne causam meam . Aliquando penam, ut: Iudica illos, Deus .

uERS. 8.---Testamentum circumcisionis.  Fedus siue signum ideo factum, ut populus Isrel, etc., usque ad signatur uitandam esse iactationem glorie in circumcisione spiritali.

Die octauo.  Octo diebus mysterium circumcisionis nostre ostenditur, qui per octauam Noui Testamenti  a uitiis octaua die circumcidimur.

 uERS. 9.---uendiderunt in Aegyptum. Breuiter narrans transit ad finem, non enim primo Aegyptiis, sed Ismelitis negotiatoribus, et Madianitis uenditus est, et illi uendiderunt eum in Aegyptum Putiphar sacerdoti.

uERS. 14.---In animabus. Hoc secundum editionem Septuaginta interpretum dicitur. In Hebreo septuaginta tantum reperiuntur.

 Si Iacob et Ioseph cum duobus filiis non numerantur, etc., usque ad quam pro Hebraica ueritate sermonem suum suspectum facere.

uERS. 15.---Et descendit. Secundum situm locorum descensus est de terra promissionis in Aegyptum,  et quia libertati successerat seruitus, Iacob cum progenie descendisse in Aegyptum dicitur.

uERS. 16.---Translati.  Per synecdochen dicuntur translati propter Ioseph, cui Iacob, etc., usque ad, Ferte ossa mea hinc uobiscum .

 De solo Ioseph Scriptura testatur, quod ossa eius, etc., usque ad duodecim patriarche non sunt sepulti in Arbe, sed in Sichem.

Et posili sunt,  Docet Genesis Abraham ab Ephron filio Seor Ethei, etc., usque ad nec Moysi, nec Domino seruire uoluerunt.

In sepulcro, etc. Hoc de solo Iacob, cuius corpus filii de Aegypto tollentes sepelierunt in spelunca duplici, ubi Abraham cum Sara sepultus est, et Isaac cum Rebecca: et ibi Lia condita est: unde ciuitas  illa uocatur Hebron, id est coniugium, quia patres ibi cum coniugibus sepulti sunt. Duas autem historias confundit, et alteram alteri implicat. Non enim a filiis Emor filiis Sichem emit Abraham, sed Iacob ab illis emit Sichem; ideo sic iungendum est: Translati sunt in Sichem a filiis Emor filii Sichem: quasi diceretur, in Sichem illam quam emit Iacob a filiis Emor filii Sichem. In Genesi legitur Sichem filius fuisse Emor, unde putant quidam duos fuisse Sichem, quorum alter a Luca dicitur pater Emor, alter a Genesi filius. Quidam iungunt principium et finem sermonis, dicentes, a filiis Sichem, et post inferunt, Emor filii, ut hic locus congruat Genesi.

uERS. 18.---Rex alius. Rex iste diabolus est, qui effeminatos diligit, masculos odit.

 uERS. 19.---Genus nostrum, etc. Patres nostros dicit, et, genus nostrum, ne patres blasphemare uideatur.

uERS. 20.---Gratus Deo, etc. Ostendit beatus Stephanus quod Moyses non blasphemauerit.

uERS. 22.---Moyses.  Moyses idem ualet quod aquaticus, quia de aqua est assumptus, uel liniens, quia inuentus est in fiscella, bitumine lita. Moyses typus est Saluatoris, qui, percusso diabolo, genus suum liberauit.

uERS. 24.---uindicauit illum, etc. Ostendit illum qui iniuriam faciebat non esse de genere suo.

uERS. 26.---Apparuit illis.  Sic Christus post ascensionem apparuit per apostolos, litigantibus  Iudeis et infidelibus qui resistebant apostolis.

uERS. 27.---Quis te constituit, etc. Quasi respondeat Moyses: Nullus, sed: Solus Deus. Non est potestas nisi a Deo. Hinc tale a Christo responsum quidam acceperat: O homo, quis me constituit iudicem aut diuisorem super uos  Quis te constituit, etc. In contentione sua illos redarguit iam tunc legi et Moysi fuisse contrarios.

uERS. 28.---Nunquid, etc. Quidam putant illum qui defensus est ex ira rem protulisse.

uERS. 29.---Fugit. Moyses fuit in Madian, id est, Christus in gentes.

uERS. 30.---In igne flamme, etc. Ignis in rubo Spiritus sanctus, peccata populi quasi spine, quia ardor Spiritus sancti peccata illius populi non consumpsit  qui densas nequitie spinas beneficiis Dei opposuit.

 Ideo forma ignis  ostensa est illis, ne aliquam, etc., usque ad quam promptum homini calceamentum tollere.

uERS. 32.---Ego sum. Sum, proprium Dei uerbum est, secundum illud: Ego sum qui sum, etc.: Qui est, misit me ad uos. Serpentes non sunt timendi, ubi Deus presens loquitur.

uERS. 33.---Solue calceamentum. Hoc nos admonet, ut stantes in Ecclesia , mortuis operibus renuntiemus.

uERS 34.---uidens, etc.  Deus totus est uisus, totus est auditus, omnia uidet, omnia audit, sed uidere et audire dicitur quando miseretur.

 uidi afflictionem.  Qui licet aliquem tentari permittam, non tamen putandum est quod nesciam.

uERS. 35.---Quem negauerunt. Synecdoche. Multi dicuntur negasse, cum unus dixisset, uel forsan quia plures consenserunt uni neganti.

Principem. Magna laus, quod princeps et redemptor et eductor populi dicitur.

uERS. 37.---Hic est Moyses. In eos culpam retorquet, quam ipsi inobedientes et increduli in Moysen refundebant.

uERS. 38.---uerba uite.  Id est, duas tabulas cum Decalogo, et mandata cetera, de quibus dicitur: Qui fecerit ea, uiuet in eis.

uERS. 40.---Ad Aaron.  Quasi ad principem. Quasi ignari Diuinitatis loquuntur. Deus enim uerus  non est factus, sed omnia fecit, nec creatura est, sed Creator omnium.

Fac nobis deos.  Deos dicunt, propter duas columnas, etc., usque ad columna ignis in nocte populum precedebat.

uERS. 42.---Militie celi. Militia celi aliquando dicitur exercitus angelorum, sed in hoc loco, sidera militiam celi nominat, cum protinus addat, sidus Dei uestri. In libro, etc. Quamuis multi sint prophete, unus tamen liber dicitur esse, et apud Hebreos unus est liber.

Nunquid uictimas.  Quamuis necessitate seruiendi Deo libarent, mente tamen, etc., usque ad semper corde in Aegyptum sunt reuersi.

Queritur quomodo non obtulerint Deo, cum legatur  Deo eos quedam obtulisse, non uoluntate, sed metu penarum? Deus autem non que offeruntur, sed uoluntatem offerentium accipit.

uERS. 43.---Figuras, etc.  Sidus Dei uestri est Lucifer, cui assignauerunt figuras. Iidem dii in figuris et stellis adorabantur.

 Quidam sic dicunt sidus Dei uestri, ut ad Deum pertineat uerbum, quia non ipsum Dominum, sed eius sidus susceperunt.

Et transferam. Propter hec sacrilegia trans Babylonem ducemini captiui. Non est putandus primus martyr errasse, qui pro eo quod in propheta scriptum est, Trans Damascum ducti sunt, dixit, trans Babylonem: magis enim intelligentiam quam uerbum  posuit, quia trans Damascum ducti sunt in Babylonem, siue trans Babylonem.

uERS. 44.---Tabernaculum. Quia dicebant eum contra sanctum locum agere, ostendit quod in sanctum locum non est locutus blasphemiam

Secundum formam.  Quam ei in Sina ostenderat, quia et secundum formam factum, ostenditur ipsum tabernaculum formam fuisse.

 Historice cum Iesu dicitur, quia Moyses erat defunctus.

uERS. 46.---Ut inueniret tabernaculum. Id est uerum templum, cuius illud figura, quod loco non mutaretur, id est Ecclesiam quam preuidebat futuram firmam et immutabilem, de qua Apostolus: Firmum fundamentum Domini stat . Et alibi:  Fundamentum aliud nemo potest ponere preter illud quod positum est, quod est Christus iehsu .

uERS. 48.---Sed non Excelsus.  Ex sententia Salomonis Iudeos conuincit, etc., usque ad non in solo templo Iudeorum eum habitare.

Sicut per prophetam, etc. De tabernaculo primo, quod fuit umbra et non ueritas, prius dixit, postea testimonium posuit dicentis de tabernaculo quod uerius fuit. Si introiero in tabernaculum Domini, etc., ad ultimam sententiam posuit Deum. Ut in ore duorum uel trium testium stet omne uerbum.

uERS. 49.---Celum mihi. Sic demonstrat se circumdare omnia; unde alibi, celum se palmo metiri, et terram pugillo se concludere asserit.

Terra autem. Terre exemplo designat omnem creaturam  Creatoris.

uERS. 51.---Dura ceruice.  Purgatus a crimine, de quo falsi testes eum arguebant, incipit Iudeos arguere, quia qui sine crimine est, dignus est doctoris officio.

Et incircumcisis, etc. Ostendit eis circumcisionem, de qua contra gratiam Euangelii gloriabantur, non ualere ad salutem, iis qui cogitationem et auditum habebant immundum.

uERS. 52.---Patres uestri.  Supra patres nostri dicebat, persuadendo loquens, nunc increpando, patres illorum tantum uocat, quibus similes sunt in malitia.

Et occiderunt.  Tres gradus malitie eorum  ponit: primus est, quod spiritui resisterent; secundus quod prophetas persecuti sunt; tertius, quod crescente malitia eos occiderunt.

uERS. 55.---Stantem. Immobiliter, quia non ite rum casurus, uel indicatur habitus auxiliantis, et iniurias iudicantis, et pro seruo pugnantis.

uideo celos.  Migraturus a terra, celos uidit apertos, ut qui terrenam uitam pro Christo contempsit, mereatur hereditatem celi, et ideo in ipsa passione uidet premium.

Filium hominis. Cum Christus sit Filius Dei, maluit tamen appellare Filium hominis, ut confundatur Iudeorum infidelitas, qui eum ut purum hominem crucifixerunt, quem Deum credere noluerunt.

 uERS. 57.---Et eiicientes.  In hoc se implere legem glorificabant. Moyses enim de blasphemante dixit: Educ eum foras extra castra, et lapidet eum populus .

uERS. 58.---Domine Iesu, suscipe spiritum meum, in celum quod uideo apertum. Christus dixit Patri: Pater, in manus tuas commendo spiritum meum. Stephanus, quasi seruus Domino, Domine, etc.

Quia nesciunt.  Multi eorum, occidendo Stephanum, estimabant se implere legem, quia blasphemum eum credebant. Hoc et Christus predixerat: ueniet, inquit, hora, ut omnis qui interficit uos arbitretur se obsequium prestare Deo .

uERS. 59.---Obdormiuit. Pulchre dictum est, Obdormiuit, et non, Mortuus est, quia obtulit sacrificium  dilectionis, et obdormiuit in spe resurrectionis. Sancti non moriuntur, quia in melius mutantur, et uita temporalis in eternum uertitur.

Saulus autem, etc. Non quidem lapidauit, sed lapidantibus consensit. Unde periret, nisi gratia Dei et penitentia ei subueniret; quia qui faciunt et consentiunt, digni sunt morte.



CAPUT uIII.

uERS. 1.---In illa die.  Qua Stephanus occisus est, non quia tunc solum facta, sed quia ab illa die cepit persecutio magna, occiso uno de principibus Ecclesie.

Ecclesia. Collectio uel congregatio, siue uocatio. Dispersi sunt. Hoc est quod Dominus precepit: Cum  persequentur uos in ciuitate ista, fugite in aliam . Eius enim nutu gerebatur: ut occasione tribulationis fieret seminarium Euangelii.

uERS. 2.---Curauerunt autem Stephanum uiri timorati, id est, Deum timentes, siue Christiani, qui postea sunt dispersi, siue Iudei timentes Deum etsi nondum Christiani.

uERS. 3.---Saulus.  A Saule persecutore qui rex Isrel fuit de tribu Beniamin, de qua et Paulus; etenim iuxta antiquorum consuetudinem a maioribus posteri nomina trahunt.

Deuastabat.  Quasi lupus gregem, iuxta prophetiam Iacob: Beniamin lupus rapax mane comedet predam, sero diuidet spolia .

Trahens. Trahebat, non occidebat, quia fortasse manus eius custodiebat Dominus, ne sanguine innocentum polluerentur.

Dispersi.  Quamuis timore dispersi, tamen stabiles erant in predicatione Euangelii.

uERS. 5.---Philippus. De numero disseminatorum fuit, qui primus Christum predicauit Samarie. Diaconus secundus a Stephano. Secundus post ipsum narratur quasi heres et eiusdem gradus.

uERS. 6.---Intendebant.  Credebant audientes uerba, et uidentes signa. Due cause fidei: uerba predicationis, et signa uirtutum. Ex presenti capitulo et samaritane mulieris historia probatur animos huius gentis ad credendum promptos fuisse, ait Beda.

 uERS. 11.---Magis.  Magi de singulis philosophantur, de natura mundi, cursu siderum, et motibus. Seducens. Seorsum et a ueritate ducens, uel in excessum, siue stuporem et admirationem conuertens, per prestigias suas. Dementasset. Dementare est rationalem mentem absentare.

uERS. 12.---Philippo.  Dicunt quidam istum Philippum fuisse apostolum, et unum de duodecim, sed non uidetur uerum secundum seriem huius libri.

Iesu Christi.  Cuius erant ignari uel  in nomine Iesu Trinitatem predicauit, et qui tantum unam personam de Trinitate perfecte credit, credulitate aliarum duarum carere non potest.

 uERS. 13.---Tunc Simon.  uel credidit Domino, uerbis Philippi et uirtute, etc., usque ad Ecclesiam fraudulenter ingressi, baptisma furantur.

uERS. 14.---Miserunt. Petrus Ioannem sociat sibi, quia uirginitas Ecclesie grata est, et placet.

uERS. 16.---In nomine. Non est sic legendum, in nomine Iesu tantum, ut alie persone excludantur, sed sic: tantum baptizati erant, etc., id est necdum confirmati. Iesu. Tamen ante, in Patrem credeban et in Spiritum sanctum, sicut alii Iudei. uel, plena fides unius persone fidem Trinitatis confirmat.

uERS. 17.---Imponebant manus.  Philippus, qui Samarie euangelizabat, unus de septem, etc., usque ad cum tradit Spiritum paracletum baptizatis.

uERS. 19.---Potestatem.  Non baptizandi  tantum in aqua et predicandi, siue uirtutes faciendi quam habebat Philippus, sed cuicunque imponendi manus, etc.

uERS. 20.---Pecunia tua. Non nostra, qui non cupimus, sed tua, quam Spiritui comparas, ut illam pro eo uendas, et illam Spiritu emas. Ideo Spiritum emere uolebat, ut aliis uendens eum, plus accipere posset.

Pecunia.  Ex hoc exemplum capitur, ut perditorum eleemosyna non recipiatur.

Apostoli nolentes pecuniam, dicunt, sit tecum, id est tuam retine, et hoc, in perditionem, ut, pecunia iniuste congregata, penam eternam luas.

uERS. 22.---Penitentiam age. Pro cupiditate, et prauo sensu quo putasti de Spiritu commercium  fieri posse.

 Ut omnes uideant id quod es. Non quod ignoret Petrus eum penitentiam non acturum, sed quia omnibus iustum est predicare, suum facit officium, ut ille sit inexcusabilis. Coram omnibus etiam arguitur ne amplius ab eo fallantur.

Roga Deum. Cui patet cor, de quo Propheta: Quam bonus Isrel Deus ; quem fallere nemo potest, quia Spiritus sanctus discipline effugiet fictum .

uERS. 24.---Precamini. Causa desperationis non audet ipse precari, sed apostolos rogat, ut pro se precentur, nec pro se audet orare, qui non credit se exaudiendum esse. Apostolis etiam ficte loquitur.  Que dixistis. Non que credidi, sed quasi infidelis eis imputat que uentura sunt.

uERS. 26.---Angelus autem. Post reditum apostolorum, de Philippo historia texitur. Ad uiam, etc. Nam uia descendit, et per uiam descenditur ex natura loci.

uERS. 27.---Aethiops. Natura et merito. Aethiops enim tenebrosus. Unde: Aethiopia preueniet manus eius Deo .

Potens, etc.  Regina Aethiopum thesaurarium premittens, etc., usque ad, Audi, filia, et uide et inclina aurem tuam , etc.

Candacis regine. Mos erat illius regionis a feminis regi, et eas Candaces uocari.

uERS. 28.---Reuertebatur. Incipiebat reuerti legens  Isaiam. Ubicunque in Nouo Testamento salutis narratur principium, de Isaia sumitur testimonium, qui interpretatur salus Domini.

uERS. 30.---Putasne intelligis, etc.  Suas inuicem linguas agnoscunt, uel per doctrinam eunuchi uel per spiritum Philippi.

uERS. 31.---Quomodo, etc. Hic arguit illorum audaciam qui existimant sine doctore Scripturam diuinam intelligere.

uERS. 33.---In humilitate.  Etenim iudex omnium, ueritatem iudicii non reperit, sed sine ulla sua culpa, seditione Iudeorum, et uoce Pilati, damnatus est.

Humilitate.  Passione qua humiliauit se factus obediens usque ad mortem .

 Tolletur. Secundus homo de celo celestis, sanctitate segregatus a terrenis, uel, de uita in mortem transibit.

uERS. 35.---Aperuit.  Thesaurum scientie aperuit. uel aperuit os, ut Spiritus loquatur in eo, secundum illud: Dilata os tuum, et implebo illud .

Mystice, os Ecclesie Philippus aperuit, ut ex hoc Gentibus is predicetur quem prius nesciebant.

Euangelizauit. Soluit questionem illius interrogantis: De quo propheta dixit? Demonstrat autem quod de Iesu prophetatum est.

uERS. 36.---Ad quamdam aquam. Ad hoc enim predicatio duxerat, ut aqua indigeret, que de baptismo in uia audierat.

 uERS. 37.---Si credis.  Non ignorabat eius fidem, sed uolebat manifestam confessionem, ut baptizaturis et baptizandis daretur exemplum interrogandi et confitendi.

uERS. 39.---Spiritus Domini.  uel Spiritus irruit in eum fortiter, sicut et in apostolos, etc., usque ad in quos Spiritus descenderat?

uERS. 40.---Inuentus est. Ab hominibus qui in raptu non inueniebatur, quia ambulauit in solitudine, uel nimia uelocitate.

Cesaream.  Cesaream Palestine dicit ubi infra domum habuisse describitur, que usque hodie demonstratur, necnon et cubiculum filiarum quatuor eius prophetantium uirginum.



CAPUT IX.


uERS. 1.---Saulus autem. Redit ad hoc quod supra dixerat: Saulus adhuc deuastabat Ecclesiam. Minarum, etc. Minis terrens cede afficiebat presentes: dubitatur utrum occideret seu flagellaret, uel utrumque faceret. Spirans. Spirat in modum ignis, non ab alio incitatus ipse alios accendebat.

uERS. 4.---Et cadens. Territus ad terram refugit, uel quasi adorans in faciem cadit.

Quid me, etc.  Non ait: Cur persequeris etc., usque ad, Quandiu uni ex minimis istis fecistis, mihi fecistis .

uERS. 5.---Ego sum iehsu. Non Deum uel Dei Filium se uocat, sed humilitatis mee, inquit, infirma suscipe, et superbie tue squamas depone.

 uERS. 7.---Surge. Impiger operare ut bos, et esto doctor Ecclesie. In lege scriptum est: Non alligabis os boui trituranti .

Ingredere.  Ingressurus ciuitatem terretur, ne sanctis tristitiam inferat; dehinc Dominus iubetur ingredi, ut fidem discat quam impugnauerat.

Et dicetur. Exemplum discendi datur, et superbia increpatur, ut nullus alium indignum existimet a quo doceatur quod ignorat.

uERS. 8.---Apertis oculis.  Ostenditur ei in corpore quod prius patiebatur in anima. Sicut enim apertus oculus sine uisu, sic lex inutilis sine fide Christi.

 Oculis non posset rursus bene uidere, nisi prius excecatus, et propriam sapientiam, que turbatur,  excludens, fidei se committeret.

uERS. 9.---Et erat.  Hic datur forma penitentibus, ut ex triduo incipiant, hoc etiam triduo catechumenorum gradus dedicatur.

Tribus diebus. Apparet quod per triduum cecatus lucem gratie exspectabat, non torpens otio, sed illustratus a Deo celestia rimabatur. Credibile est quod etiam eo tempore dispensationem Euangelii edoctus sit.

Non uidens. Quia non credebat Deum tertia die resurgendo mortem uicisse, suo exemplo instruitur, qui tenebras tridui luce reuersa mutauit.

Non manducauit.  Hoc anime sue acciderat, que cibum interiorem non habuerat et potum.  Ex inedia autem corporis et siti ostenditur animam indigentem satiari oportere.

uERS. 10.---Anania.  Indicium familiaritatis aliquem uocari suo nomine.

uERS. 11.---In uicum.  uici dicuntur agri, aut ciuitatibus, aut sibi intrinsecus in ciuitate proximi.

uERS. 15.---uade, etc. Non est timendus quasi persecutor, sed amplexandus ut frater: quia mala que sanctis intulit, paratus est sustinere.

uERS. 17.---Introiuit. Impleta est prophetia Isaie dicentis: Habitabit lupus cum agno, id est, Saulus cum Anania.

uERS. 18.---Ceciderunt, etc.  Serpentis corpus  squamis tegitur, etc., usque ad quod lumen recepit in mente.

 Quod cadunt squame, similitudo est interioris uisionis renouate de legis uelamine.

uERS. 20.---Et continuo. Implet sermonem Domini dicentis: Qui uult uenire post me, abneget semetipsum , etc.

uERS. 21.---Nonne.  Exemplum dat non erubescendi, ubi potest ueritas mutare sententias suas.

uERS. 24.---Custodiebant. Non Iudei, sed ciues cum rege suo Aretha, ut ipse scribit ad Galatas. Iudeis enim concordabant Gentiles in persecutione Christianorum.

uERS. 26.---Cum autem uenisset. Non quam cito baptizatus est: uenit in Ierusalem ad apostolos, sed   primo abiit in Arabiam, et inde reuersus est Damascum; deinde post annos tres uenit Ierusalem uidere Petrum, etc. Deinde, ut Lucas testatur, uenit in partes Syrie et Cilicie.

uERS. 27.---Barnabas.  Hic fuit Cyprius genere, Leuites, qui pretium agri ad pedes apostolorum supra memoratur attulisse.

uERS. 29.---Cum Grecis. Greci Iudei dicuntur, quod inter Grecos dispersione sunt nati.

uERS. 30.---Cesaream. Cesarea Philippi ciuitas est Syrie. Tharsus ciuitas est Cilicie.

uERS. 31.---Ecclesia. Talia, ut supra dictum est, in fine narrationum, et principio interseruntur sepe, ad laudem apostolorum et ecclesiastice fidei. Et consolatione. Consolatio in labore datur, unde patet  quod Ecclesia tentabatur.

uERS. 33.---Nomine Aeneam.  Aeneas signat genus humanum languens, etc., usque ad qui infirmatur uoluptate carnis, et delectatione seculi.

uERS. 34.---Surge. Quem de paralysi curauerat, surgere et sternere sibi precepit, insinuans ut qui fidem in corde perceperat, non solum torporem discutiat, sed etiam opera paret in quibus quiescat.

uERS. 35.---Lydde et Sarone. Due ciuitates fuerunt conuerse ad Deum, ideo enim fiebant uirtutes in eis.

uERS. 36.---Nomine Tabitha.  Tabitha de Hebreo in Latinum Dorcas transfertur, uel Damula, ut in quisbusdam exemplaribus inuenitur.

Dorcas. Allegorice: Dorcas est damula uel caprea:  significat autem animam studio uirtutis sublimem, sed hominum opinione contemptibilem. Interpretationem autem nominis Lucas ponens, mysterium inesse significat. Hec animalia morantia in montibus, acute uident: unde ab acumine uisus dorcades Grece uocantur. Sic meritis operum excelsi superius intendunt, et sibi circumspecte inuigilant, simpliciter uiuunt discreto gradu operis, quasi fissa ungula incedunt, uerbum Dei assidua meditatione ruminant.

uERS. 39.---In cenaculo.  In loco superiori ponitur, uel propter altitudinem meriti, uel propter sublimitatem miraculi, quod faciendum erat de ea.

uERS. 40.---Eiectis.  Iuxta exemplum Christi  filiam archisynagogi principis resuscitantis hoc factum est, ad uitandam elationem, uel ne indigni signum uiderent. Aperuit.  Rectus est ordo resurgentium, ut prius oculos mentis aperiat, postea agnita uoce Petri resedeat, lumen sue circumspectionis amissum recipiat, ut ad doctrinam eorum qui adiuuant, uiuat. Aperuit oculos. Isti sunt tres gradus resuscitationis.

uERS. 41.---Dans autem. Contacta manu Petri Tabitha resurgit, quia anima languens in peccatis, nullo melius ordine quam sanctorum exemplis conualescit.



CAPUT X.

uERS. 1.---uir autem, etc.  Merito perfectionis et opere uirili hic centurio dicitur uir, secundum  illud: uir erat in terra Hus, nomine Iob.

Cornelius.  Non uirtutibus ad fidem, sed fide pertingebat ad uirtutes.  Cornelius, cuius eleemosyne ante baptismum angelo testante, etc., usque ad in fide uero solidatur per opera.

uERS. 2.---Religiosus, etc.  Hec omnia bono nature, etc., usque ad sine uirili semine, id est, doctrina magistri concepisse credatur.

uERS. 3.---Is uidit.  Non in nocte, non in somnis, quia Gentiles grosso sensu, etc., usque ad sicut prius in Petri et Ioannis exemplo ostensum fuit.

Angelum Dei.  Non Satane. In hoc excusantur apostoli gentibus predicantes et eas baptizantes: quomodo enim zelaretur ab homine quod manifestabatur  ab angelo? Intreuntem, ad se forsitan, uocantem cum, et datur excusandi occasio Petro Iudeis contra eum disceptantibus et dicentibus: Cur introisti ad uiros preputium habentes , etc. Corneli. Familiaritas ostenditur, qua nomen gentilis hominis notitie angelorum est insertum.

uERS. 5.---Et nunc mitte uiros, etc.  Hic incipit retributio, ut qui misericors est misereatur tui Deus, quia: Beati misericordes, quoniam misericordiam, etc. .

Ioppen.  Ciuitas est terre promissionis mari Tyrrheno proxima, et in ipsius orientali littore sita, in quam Ionas descendens intrauit nauem, ut fugeret.

uERS. 6.---Hospitatur, etc. Hospitatur Petrus in  domo Simonis, id est, obedientis, qui est coriarius, quia doctor Ecclesie ibi libenter habitat, ubi sunt obedientes, qui castigant corpus et seruituti subiiciunt, transgressi fluctus seculi libertate mentis. Constantia enim fidei fluxam gloriam mundi et terrores contemnunt.

uERS. 7.---Et cum discessisset.  Non ait, cum euigilasset Cornelius, quia ei nec per somnium, nec in exstasi, sed manifeste angelus uisus est.

Militem.  Non dicit domesticos metuentes Dominum, quia in principio dixerat eum religiosum fuisse, timentem Dominum cum omni domo sua.

uERS. 9.---Appropinquantibus, etc. Alia littera: Apparentibus illis, scilicet qui a Cornelio missi sunt,  id est, ita propinquantibus, ut uideri possent a domo Simonis coriarii.

 Pro, in superiora, alia littera habet, in cenaculum, et bene: quia gentilis populus est quasi superior domus: Synagoga uero est infra, quia mundo immersa.

Dicens in superiora, significauit Ecclesiam, relicta cupiditate terrenorum, conuersationem in celis habituram. Sexta hora Petrus inter preces esurit, salutem utique mundi, quem iehsu sexta etate seculi querere et saluare uenit: quod indicauit cum eadem hora super puteum Samarie sedit.

uERS. 10.---Cum esuriret.  Salutem gentium compatiendo esurit, que nunc in uisione ostenditur, que ideo sexta hora est uisa, quia sexta etate  seculi est facta.

uERS. 11.---Celum apertum.  Apertio celi reuelatio est sacramentorum celestium proxime futura gentibus. Designat autem in hoc celos gentibus esse apertos, et introitum esse pandendum.

uas quoddam.  uas illud designat Ecclesiam, etc., usque ad per quos Ecclesia celesti dono imbuta sublimatur.

Linteum. Pro Ecclesia, pro candore sanctitatis, et mortificatione carnis. De celo in terram.  Inde monemur, ut ubi caput nostrum est et radix  illuc penetret anchora spei nostre.

uERS. 12.---Omnia quadrupedia. Omnes gentes crediture et in unitatem corporis Christi assumende, ut omnes efficiantur membra eius.

 uERS. 13.---Occide. Munda, mortifica, et macta, ut hostias Deo facias, ut eruti de uetustate in nouitatem transeant.

uERS. 14.---Mundacaui, etc.  Qui manducat cibum foris positum in suum traiicit corpus. Precepit ergo gentes per incredulitatem, foris positas, societati Ecclesie  inseri.

 Gentiles Petrus immundos putabat, etc., usque ad sed in sola Dei dilectione constringat.

uERS. 21.---Descendens.  Descendere de tecto, et ad predicandum ire iubetur, etc., usque ad, Sanctorum uero conuersatio est in celis .

Ecce ego, etc. Ostendit se scire aduentum illorum, humilitatis etiam dans exemplum, dimittens circuitum  uerborum.

Que causa est, etc. Spiritus adesse milites dixit, et qua de causa uenerant tacuit, quia ad conseruandam humilitatem aliquando prophetie spiritus ex parte animum tangit, et ex parte non tangit.

uERS. 22.---Responsum accepit. Eleemosynis et orationibus eius per angelum respondit Dominus. In domum. Per hoc suadent quia angelus iussit introire in domum eius, quamuis gentilis esset.

uERS. 23.---Introducens, etc. Hic incipit communio apostolorum cum gentibus, quia descenderat ad eos, qui audierant ab angelo preceptum ut intrarent in domum gentilis, ideo gentiles hospitio recepit.

uERS. 24.---Conuocatis cognatis, etc. Duplex  causa conuocationis; proximitas cognationis, et amicitia.

uERS. 27.---Et loquens, etc.  Communionem equalitatis meruit sanctitas actionis, sicut in Ananie et Sapphire culpa zelus ultionis eius aperuit potestatis.

uERS. 30, 31.---Et ecce uir, etc. Non dicit angelum, adeo alienus erat a fastu, et inquit: Corneli, exaudita est oratio tua, et eleemosyne tue in memoria habite sunt coram Deo.

In conspectu Dei.  In Greco, In conspectu Dei adsumus. Hoc recte dicitur ab eo qui Deo promptus erat obtemperare, credens eum ubique presentem esse.

uERS. 34.---Non est personarum acceptor, etc.   Patet Deum non esse personarum acceptorem, etc., usque ad sed omnes credentes acciperent.

uERS. 37.---uos scitis, etc.  Sic legendum: Scitis Iesum ut predicauit Ioannes: Iesum a Nazareth, quomodo unxit eum, etc. uel: hoc predicauit Ioannes, quod unxit eum, non quidem terreno more, sed spiritu et uirtute signorum.

uERS. 38.---Qui pertransiit, etc. In Greco additur, per quadraginta dies, non quod quotidie cum illo manducarent et biberent, nam esset contrarium Ioanni, qui octo dies interponit quibus eis uisus non est, ut tertio manifestaretur, et totidem diebus ieiunauit ante mortem, cibo indigens, quod manducauit post resurrectionem iam cibo non indigens. Ieiunauit ante mortem, ut nos abstineremus a desideriis  huius seculi. Manducauit, docens per hoc quod nobiscum est usque ad consummationem seculi. Ieiunium est in certamine, quia qui in agone est, ab omnibus se abstinet. Cibus est in spe pacis, que perfecta erit, cum mortale hoc induerit immortalitatem. Nos autem cum uiam Domini carpimus, a uanitate seculi ieiunamus, et futura repromissione reficimur.

 Per quadraginta dies, non assidue, sed quibusdam uicibus in illo quadragenario dierum numero factis.

uERS. 41.---Et bibimus.  Hic exponit Petrus quod in Euangelio tacetur, post resurrectionem se bibisse cum Christo, nisi forte illic credamus indicatum, ubi ait: Donec illud bibam uobiscum in regno Patris mei .

 uERS. 45.---Spiritus. Spiritus, domum Dei est, inquantum eis datur qui per eum diligunt Deum; apud se autem Deus est, etiamsi nulli datur, Patri et Filio ceternus. Nec, quia illi dant, et ipse datur, minor est illis. Ita enim datur sicut donum Dei, ut seipsum det sicut Deus: Spiritus enim ubi uult spirat .

uERS. 47.---Nunquid aquam, etc. Quasi Deus quod maius est, prius dedit, et ordinem preposterauit, nunquid quod minus est, potest prohibere uos uenistis ad hoc ut testes sitis, ergo iudicate.

uERS. 48.---In nomine Christi. Cum sit regula Ecclesie, baptismum tradi in nomine Trinitatis. Lucas tamen testatur in nomine Iesu Christi illum dari. Quod Ambrosius soluens, dicit per unitatem nominis  mysterium plenum fieri, quia qui Christum dicit, et Patrem a quo Filius, et Spiritum sanctum etiam designat: qui etiam Patrem dicit, et Filium et Spiritum paritet ostendit: et qui Spiritum nominat, Patrem a quo procedit Spiritus, et Filium, cuius etiam Spiritus est, nuncupat. Unde, ut rationi copuletur auctoritas, etiam in Spiritu baptizatur, secundum illud: uos autem baptizabimini in Spiritu sancto , et Apostolus: In uno Spiritu baptizati sumus .



CAPUT XI.

uERS. 6.---Quadrupedia terre, etc.  Miror quosdam hoc interpretari super escis, etc., usque ad mysterium huius uisionis exposuit.

uERS. 18.---Ergo et gentibus, etc. Hoc est quod in  Iob legitur: Ab Aquilone aurum ueniet, et ad Deum formidolosa laudatio, quia prius frigido gentium in pectore splendor fidei exortus est, et pro eadem inopinata fide, Iudea Deum tremendo glorificat.

uERS. 19.---Et illi quidem, etc. Reuertitur ad id quod dixerat: igitur qui dispersi erant, pertransibant euangelizantes uerbum. Interserta est autem narratio de Philippo, Petro, Ioanne, Paulo.

uERS. 20.---Erant autem quidam.  Non de illis qui fuerant dispersi ab Ierusalem, sed, etc., usque ad inter Grecos conuersati sunt in dispersione.

uERS. 21.---Multusque numerus.  Iam post reuelationem euangelice syndonis  cepit Ecclesia crescere, cum per exteras prouincias, insulas et ciuitates  non solum Iudeis, sed etiam gentibus Euangelium predicatur.

uERS. 22.---Et miserunt Barnabam.  Barnabas uirilis in bonitate. Barnabas sepe in hoc libro laudatur, ne ob indignitatem meriti apostolatu caruisse credatur, qui postea ab apostolis gentium apostolus est ordinatus.

uERS. 23.---Et hortabatur, etc. Nihil mutauit uel addidit, sed perseuerantiam docuit, quia uera et plena fides erat in eis.

uERS. 25.---Tarsum. Dictum est enim superius quod fratres deduxerunt eum nocte Cesaream et dimiserunt Tarsum. Ut quereret Saulum. Ecce bonitas Barnabe, qui non solus presumit docere plebem, sed apostolatus querit consortem.

 uERS. 26, 27.---Discipuli, Christiani. In his, etc. uidentur discipuli in hoc non seruasse mandatum Dei dicentis: Nolite solliciti esse de crastino . Sed constat non hoc eum improbare, si quis humano more ista procuret, sed non pro eis Deo militet, ut in opere suo non regnum Dei, sed temporalia intueatur. Ad hanc ergo regulam hoc preceptum redigitur, ut in horum prouisione regnum Dei attendamus: sed in militia Dei ista non cogitemus.

Prophete.  De quibus dictum est: Et prophetabunt filii uestri . Laus est Antiochie quo multi perfecti conueniebant.



CAPUT XII.

uERS. 4.---Quatuor quaternionibus. Quaternio  dicitur princeps quatuor militum. Sicut enim centurio centum, ita quaternio quatuor sub se milites habet.

uolens, etc.  Amplior enim gratia esset, si ipsi eum occiderent Iudei, quia princeps erat, non ipse Herodes, sicut et Iacobus.

uERS. 6.---Milites, uinctus, etc.  Quatuor difficultates cumulant custodiam: milites, catene carcer, custodes.

uERS. 7.---Lumen. Signum presentie angeli Dei cuius presentia soli Petro lumen prebebat, nec aliis refulgebat.

Percussoque.  Tactum corporalem, corpore ex ere sumpto, potuit habere angelus.

uERS. 11.---Ad se reuersus. A culmine contemplationis ad hoc reuersus est, quod in intellectu communi  prius fuit.

uERS. 13.---Processit puella, etc. Et Dominum de tumulo egressum prima omnium mulier discipulis nuntiauit, ut ubi abundauit delictum, superabundaret et gratia.

uERS. 15.---Angelus eius est.  Magna dignitas animarum: ut unaqueque ab ortu natiuitatis habeat angelum in custodiam sui delegatum.

 Quod autem unusquisque nostrum habeat angelos, etc., usque ad isti sunt qui ascendunt et descendunt super Filium hominis.

uERS. 17.---Tacerent, etc. Donec narraret uirtutem: uel tacere iubet, ne clamore gaudentium aduentus eius in ciuitate cognoscatur.

uERS. 23.---Confestim, etc. Dum impietatem illicite  adulationis non exhorreret, respiciens paulo post imminentem et insistentem capiti suo uidit angelum, eumque sensit continuo exitii sui ministrum, quem prius nouerat prouisorem bonorum. Inde continuis septem diebus uentris dolore cruciatus, uitam uiolenter abrupit.



CAPUT XIII.

uERS. 1.---Erant autem in Ecclesia, etc. Iidem erant prophete et doctores. uel, alii eorum prophete, alii doctores fuerunt.

Niger.  A colore, si Latinum est. uel, ascendens interpretatur, si Hebreum.

uERS. 4.---Missi a Spiritu sancto.  Ab hominibus dimissi, mox a Spiritu sancto mittuntur ad Seleuciam. Dux itineri eorum fuit, qui eos separauit  a ceteris.

Abierunt Seleuciam.  In quibusdam exemplaribus inuenitur: Abierunt Seleuciam, que est Salamina; duo autem sunt nomina unius ciuitatis.

uERS. 7.---Sergio Paulo. Duo unius nomina sunt, Sergius et Paulus.

uERS. 8.---Elymas.  Elymas, secundum quosdam interpretatur, Dei mei mensura, uel Magus, et ideo resistebat.

Auertere.  Eum qui inceperat conuerti, a fide ad transgressionem uolebat conuertere iuxta nomen suum.

uERS. 9.---Saulus.  Saulus interpretatur Tentatio respicientis, uel securitas, uel mirabilis.

 Qui et Paulus.  A Sergio Paulo proconsule  sortitus est nomen Pauli.

Apte gentium apostolus de gentili nomen sortitur.

 A Sergio Paulo dictus est apostolus, Paulus, e c., usque ad, Ego sum minimus apostolorum .

uERS. 11.---Et nunc, etc. Eris cecus, etc. Oportuit Paulum miracula agere ad consummationem apostolatus, quem diu contra stimulos calcitrantem Dominus elegerat.

uERS. 14.---Antiochiam Pisidie.  Ad differentiam alterius Antiochie, ut creditur; sed a multis eadem esse putatur.

Sederunt.  Quasi audituri legem, non predicaturi. Ecce exemplum humilitatis.

 uERS. 19.---Terra Chanaan, etc.  Id est promissionis, que ideo  Isreli est data, etc., usque ad et ideo maledici meruit.

uERS. 20.---Dedit, etc. Tempus iudicum transit ad probandam patientiam Dei.

uERS. 26.---uobis.  Iudeis. Non ueni nisi ad oues que perierunt domus Isrel . uel uobis, qui estis dispersi, quia  habitatores Ierusalem repulerunt illud.

uERS. 27.---Iudicantes.  Iesum esse reum mortis. uel, iudicantes uoces prophetarum, id est non credentes: qui enim detrahit fratri, detrahit legi, et iudicat legem, quanto magis Christo detrahentes?

Sancta Dauid fidelia.  Isaias Noui Testamenti mysteria pregustans, ait: Constituam uobis  testamentum eternum sancta Dauid fidelia. In Hebreo: Et feriam uobiscum pactum sempiternum misericordias Dauid fideles.

uERS. 35.---Non dabis, etc.  Post resurrectionem non moritur, mors illi ultra non dominabitur, et ideo dicit sancta fidelia, id est incorrupta et eternaliter permansura.

uERS. 41.---uidete contemptores. In Greco: Audite contemptores, et respicite et disperdimini.

Admiramini.  Sic iunge: Admiramini et dispergimini ab Assyriis et Chaldeis, nouissime a Romanis, quia opus operor utriusque uindicte. Non credetis, etc. uel propter utriusque uindicte magnitudinem, non credere dicuntur donec complete fuerint.

 uERS. 43.---Et colentium.  Bene legitur colentium Deum, sicut in Greco habetur. Significat autem eos qui natura gentiles erant, sed religione Iudei, Grece uocati proselyti.

uERS. 46.---Primum.  Primo filiam principis curare uenit iehsu, sed mulier fluxum sanguinis patiens preripuit sanitatem. Aeterne uite. Non quia scirent uitam eternam esse quam respuebant, sed ex suo sensu et fide sua locuti sunt apostoli.

uERS. 47.---Sic enim, etc.  Prophetia est preceptum immobile nobis: primum dicitur, deinde infertur Prophete testimonium ad personam Patris loquentis ad Filium.

Posui te. Non ait, Posui uos, quia quod Christo  dicitur, hoc ad apostolos, qui membra eius sunt, pertinet. Posui te in lumen gentibus.  Hoc dictum est specialiter Christo, et tamen idem sibi dictum esse arbitrantur apostoli, quia membra ipsius sunt: sicut propter eiusdem corporis unionem dictum est, Saule, Saule, quid me persequeris? etc.

uERS. 48.---Preordinati. Ordo hic est, ut post labores presentes et mortificationem carnis, uita sequatur.

uERS. 50.---Religiosas mulieres.  Siue de Iudeis qui legis religionem seruabant, siue de gentibus religionem saluare incipientes.

uERS. 51.---Excusso puluere, etc. Secundum preceptum Euangelii, excutitur puluis in testimonium quod inanem fecerunt laborem.

  Merito excutitur puluis, quia in iudicio sic a Christo eiicientur, sicut puluis quem proiicit uentus a facie terre . Si uero apostolos reciperent, pedes suos, id est sensus, a puluere, id est uitiis, soluerent.



CAPUT XIu.

uERS. 6.---Confugerunt.  Fuga apostolorum non plus fuit ex timore, quam amore uerbi Dei. Et uniuersam, etc. Quod in Greco sequitur: Deus autem pacem fecit, quidam Latini codices minus habent.

uERS. 10.---Leuauerunt.  In hoc notatur petulantia. uel, altior erat sententia quam sua lingua barbara et unius Dei ignara.

uERS. 12.---Coronas.  Ut faciem templi iuxta  ritum gentium ornaret, uel eis  imponeret. Mos erat gentilium: ut deorum suorum honori sacrificantes sumerent coronas, uictimis simul coronatis.

uERS. 16.---Implens cibo, etc.  De carnalibus loquitur, quia letitia est de cibis et uino quod letificat cor hominis.

uERS. 18.---Traxerunt.  Ad lapidandum sicut cadauer, de hoc ipse ad Corinthios: Semel lapidatus sum , etc.

uERS. 21.---Ut permanerent in fide.  Contra multas tribulationes: quia multitudo tribulationum fidei poscit perseuerantiam. Quoniam per multas tribulationes. Labor premittitur, dehinc regni introitus predicatur, quia spes premii solatium est  laboris.



CAPUT Xu.

uERS. 2.---Seditione. A Paulo et Barnaba, contra illos, qui hec dicebant.

Statuerunt.  Scilicet hi qui descenderant de Iudea, etc., usque ad ad fidem uenisse probatur.

uERS. 6.---Conueneruntque apostoli.  Hic datur exemplum faciendi conuentus, ad discernenda ea que fidei sunt necessaria.

uERS. 7.---Per os meum.  Non alterius ex apostolis, quasi dicat: Qui primus predicaui gentibus, primus ab eis iugum legis excutiam. Nam eunucho nullus apostolorum predicauit: sed Philippus diaconus, et gratuito impletus est dono.

 uERS. 9.---Fide purificans.  A sola fide, inquit, illa assecuti sunt, et non operibus uel circumcisione. Etenim hec non dicunt solum pro gentibus rationem reddentes, sed etiam illos a lege abducere cupientes: uerum iam hoc nondum dicunt.

uERS. 12.---Tacuit autem omnis multitudo. Notandus ordo loquendi uel loquentium, quia singulis loquentibus tacent, primum Petro.

uERS. 13.---Et postquam, etc.  Hic erat episcopus Ecclesie Hierosolymitane, etc., usque ad ubi scilicet et finem imponit operibus.

uERS. 16.---Reuertar et reedificabo, etc. Reuertar ad gentes, quas prius dixerat ingredi uias suas, cui sensui firmando Iacobus testimonium intulit.  Hoc aperte testimonium concordat uerbis Simonis.

 Umbra legis, que traditionibus Phariseorum corrupta, Domino reuelante, id est Domino in carne apparente, per gratiam est erecta, ut non tantum Iudei, sed etiam gentes nomen eius requirant.

uERS. 17.---Super quas inuocatum.  Secundum illud: Inuocabunt sacerdotes nomen meum super filios Isrel ; et alibi: Moyses et Aaron sacerdotibus eius , etc.

Inuocatum est. Pro futuro, more prophetico.

uERS. 19.---Ego iudico.  Recte iudicandum erat, quod trium testimonio firmatur, duorum apostolorum et prophetarum.

uERS. 20.---Et suffocatis. Suffocatum est morticinum,  de quo Ezechiel dicit: Omne morticinum et captum a bestia de auibus et pecoribus, sacerdotes non comedant . Hoc preceptum conuenit seruare illis, qui uncti sunt oleo spirituali, ne comedant illud, cuius sanguis non est effusus, quod epistola apostolorum seruandum decreuit.

Et sanguine.  Effusione humani sanguinis, etc., usque ad sed ut casti sint et abstineant.

uERS. 22.---Tunc placuit.  Dicente Petro narrantibus Barnaba et Paulo, iudicante Iacobo Ierosolymorum episcopo, merito placuit sententia. Placuit mittere Antiochiam. Missi a Christo legati suos possunt mittere legatos.

uERS. 23.---Apostoli et seniores. Apostolorum  communis titulus preponitur, ne aliqua dissensionis relinquatur occasio.

Fratribus ex gentibus.  Primum styli beneficium est, quod apostoli gentiles uocant fratres, id est unius Dei filios. Salutem. Eclipsis, quia latitudine caritatis omne uerbum angustius est, et ideo nullum uerbum ponitur, ut omnia simul bona eis uelle intelligantur.

uERS. 24.---Euertentes animas. In Greco: Euertentes animas uestras, dicentes: Circumcidi oportet, et obseruare legem quibus non mandauimus.

uERS. 28.---uisum est. Id est placuit. Spiritui sancto. Qui arbiter sue potestatis, ubi uult spirat, et que uult loquitur.

 Spiritui sancto.  Et nobis humano quidem sensu, sed sano.

Et nobis. Non tamen solum uoluntate nostra, sed instinctu eiusdem Spiritus.

Quam hec necessaria.  Hec necessaria sunt sine quibus non est salus, sed circumcisio necessaria non est: uerum ea que uobis fieri non uultis, alii ne faciatis.

uERS. 29.---Ut abstineatis uos, etc.  Propterea igitur quoniam utraque species, etc., usque ad quorum munditia magis ad Deum pertinet, quam intestinorum.

uERS. 34.---uisum est autem  Materia est futuri sermonis: Solus autem Iudas abiit Ierusalem.

uERS. 39.---Dissensio. Non in hoc delinquebant,  quia non omnis commotio est peccatum, sed irrationabilis, et que iuste non fit. Assumpto Marco. Hic erat affinitatis uinculo coniunctus Barnabe, unde et leguntur fuisse consobrini. Barnabas a Paulo dimissus, patriam insulam repetiit, et nichilominus opus Euangelii sibi iniunctum exercuit.

uERS. 40.---Electo Sila.  Ad hoc remanere eum fecit Dominus, iuxta illud: uisum est autem Sile ibi remanere, ut Paulo cooperaretur sicut Marcus Barnabe. Fuit enim in hoc diuinum consilium.



CAPUT XuI.

uERS. 1.---uidue filius.  uel Iudee. Eam uero fuisse genere Iudeam, apparet ex hoc quod ait patre gentili fuisse oriundum.

 uERS. 3.---Et circumcidit.  Timotheum circumcidit pro scandalo Iudeorum, ne legem Moysi uideretur damnare, sed eam quasi non necessariam gentibus non imponere. Titum non circumcidit, ne occasionem circumcidendi acciperent gentes ab eo. Et quod est quod dicit: Sed propter subintroductos fratres falsos, etc.

uERS. 4.---Custodire dogmata, que erant.  Non predicabant quod ipsi fecerant, sed id quod propter uoluntatem Dei apostoli decreuerant. Et est exemplum recte docendi etiam quod non feceris. In figura huius facti feminalibus induebantur sacerdotes, uelut seminaturi opus non autem tanquam facturi.

uERS. 5.---Et ecclesie quidem, etc.  Hoc es  superioribus capitulis sepius expositum, cum diximus huiusmodi sententia superiorem claudi narrationem, et initium fieri sequentis.

uERS. 7.---Tentabant ire.  Permittuntur apostoli uelle, sed non ire, etc., usque ad Lucas in Bithynia, etc.

uERS. 9.---uir Macedo. Angelus illius gentis assimilatus uiro Macedoni, proprietate lingue, uel forma speciali, uel iudicio uerbi.

Adiuua nos.  Hoc ex persona hominis dictum, non enim angeli humano auxilio indigent. uel hoc dicit angelus propter illos quibus presidet, ut baptizentur et salui fiant.

Adiuua nos. Ostendit Macedones uel angelos a  Deo inspirari, uel aliquos doctores cepisse doceri.

uERS. 11.---Samothraciam. Thracia, Neapolis et Philippi, ciuitates sunt.

uERS. 12.---Aliquot, conferentes. In quibusdam libris inuenitur: Conferentes uerbum Domini die sabbati.

uERS. 14.---Purpuraria. Regina induta regali purpura uel purpure textrix, uel purpuram uendens, significat Ecclesiam que purpuram uendit, dum sanguinem pro Christo fundit, ut uita mercari possit. Purpura recte sanguinem colore et natura designat, quia de sanguine conchyliorum est confecta. Lydda apostolum, cum sociis suis domum intrare cegit: quia repulsam predicationem a Iudeis Ecclesia deuoto corde suscepit.

 uERS. 15.---Cegit nos.  Hic datur exemplum uel duo exempla dantur: unum hospites cogendi, alterum ad nuper conuersos intrandi.

uERS. 17.---Subsecuta Paulum.  Quamuis obuiasset, non in facie, sed post eos clamat femina, seruans pudicitiam.

uERS. 23.---Miserunt eos in carcerem.  Per hoc maior uirtus est liberantis. Ad idem spectat et quod sequitur: Misit in interiorem carcerem, et pedes eorum strinxit ligno.

uERS. 25.---Media autem nocte, etc. Orandum est media nocte et in periculis seruanda diligentia orationis.

uERS. 26.---Terre motus factus est magnus, etc. Deuotio orantium et uirtus orationis exprimitur,  quia illis in carcere hymnos canentibus, laus eorum terram mouet: carceris fundamenta concutit, ostia aperit, catenas uinctorum soluit.

uERS. 29.---Procidit, etc.  Propter potentiam et scientiam: potentia, quia terremotu ostia sunt aperta: scientia, quia cognouit Paulus cur se uellet interficere: ideo pre omnibus Paulo et Sile procidit ad pedes.

uERS. 33.---Lauit plagas eorum.  Pulchra rerum uarietas. Quibus plagas uulneris lauit, per eos plagas criminis amisit. Continuo.  uelocitas obedientie signatur. Nescit tarda molimina Spiritus sancti gratia.

uERS. 34.---Cumque perduxisset, apposuit eis mensam, etc.  Optimum utriusque exemplum:  ingressus domus, et mense appositio.



CAPUT XuII.

uERS. 4.---Et de colentibus gentilibusque. Id est, et de his qui gentilem ritum Iudaismo mutauerunt, et de his qui gentiles permanserant multi ad Christum confluebant.

 Prima causa malitie est quod ii sint de uulgo; secunda quod et mali erant pre uulgo.

uERS. 6.---Trahebant Iasonem.  in Greco: Iasonem et quosdam alios fratres. Unde intelligendum est Iasonem fratrem et fidelem fuisse.

uERS. 7.---Regem alium.  Preter Cesarem. Hoc contra decretum Cesaris erat, unde in Euangelio:  Omnis qui se regem facit, contradicit Cesari . Apostoli uero contradicebant Christum regem esse Iudeorum, id est confitentium, unde et Iudei ipsum Christum accusabant.

uERS. 13.---A Paulo. Qui erat dux uerbi: et ideo postea solus dimissus est, ut iret de Macedonia ad mare.

uERS. 15.---Profecti.  Ab Athenis fratres illi qui duxerunt Paulum, profecti sunt. Quidam de Sila dictum putant et Timotheo, quod de Macedonia ad Paulum profecti sint.

uERS. 18.---Epicurei.  uocantur sic ab auctore suo, qui dicitur uoluptatis assertor. Stoici Grece, Latine elementa; qui contendebant paria esse peccata, id est omne peccatum uniforme esse.

 Quid uult seminiuerbius. Seminiuerbius est qui uerbum seminat; uel seminiuerbius, id est sermologus; quia semen est uerbum Dei; unde: Si uobis seminauimus, etc.

 Legimus Paulum apostolum dictum fuisse seminatorem uerborum, quod dictum est ab irridentibus, sed non respuendum a credentibus; erat quippe seminator uerborum, sed messor morum. Et nos, licet paruuli, nec illi comparandi in agro Dei  seminamus uerbum Dei, exspectantes uberem frugem, uel fructum de moribus uestris.

Alii uero.  A Iudeis audierunt uocabulum demoniorum esse abominabile, et ideo huic abominationi comparant doctrinam Pauli; uel Iudei sunt  qui hoc dicunt, id est sadducei.

uERS. 19.---Ad Areopagum.  Nomen est curie apud Athenas, dictum ab idolo Martis, quod apud eos Arios uocatur.

uERS. 22, 23.---uiri Atheniensis, etc. Quod ignorantes colitis, hoc annuntio. Respondet ad hoc quod dixerant uel premiserant: Noua quedam infers, quasi dicat: Noua que infero inter uetera uestra habetis. Hoc autem dicit ad persuadendum, ne quasi noua refutent sua uerba.

Ignoto Deo.  Id est, uero Deo, quem nemo nouit ut est, etc., usque ad quod tacetur, uel simpliciter scriptum erat: Ignoto Deo.

uERS. 24.---Deus, qui fecit mundum. Nota ordinem huius disputationis, quia primo unum Deum auctorem  mundi omnium docet esse, in quo uiuimus, mouemur, et sumus, cuius et genus sumus: ut non solum pro luce et uita, sed etiam pro cognatione generis, diligendus ostendatur.

uERS. 26.---Ex uno omne genus hominum. In Greco: ex uno sanguine, quia sanguis propaginem carnis designat, et per carnem homo intelligitur.

uERS. 28.---In ipso enim uiuimus.  Quia id operatur in nobis, quod uiuimus, mouemur et sumus, etc., usque ad quia quid non ex ipso de quo dicitur: Ex ipso, et per ipsum, et in ipso sunt omnia ?

Sicut et quidam uestrorum petarum. His qui prophetas non recipiebant, non Moysi, non Isaie, uel alicuius prophetarum, sed auctorum suorum loquitur  testimonium, uersum Arati ponens, et de falsis eorum quibus contradicere non poterant, suam ueritatem conseruat et confirmat. Ipsius enim, etc. De Arato peta hoc sumptum est testimonium, non de diuina pagina, ne noua uideatur inferre.

uERS. 29.---Genus ergo, etc., non debemus.  Homo in medio est, habens Deum superiorem, aurum ex argentum, cum ceteris huiusmodi inferiora, que non debent ei comparari.

uERS. 30.---Despiciens Deus.  Id est, ignoscens ut uenialia, et tunc despiciens, id est, indigna iudicans sua notitia.

uERS. 31.---Fidem prebens omnibus.  Resurrectionis sue exemplo: uel statuit iudicare, et post sic iungendum est, fidem prebens omnibus quod  resurgent.

uERS. 34.---Dionysius.  Hic est Dionysius qui, postea episcopus Corinthiorum ordinatus, bene rexit Ecclesiam, ad cuius utilitatem etiam multa reliquit uolumina, cognomen a loco cui preerat accipiens. Areopagus est Athenarum curia, nomen trahens a Marte, qui Grece Arios dicitur, pagus, uilla.



CAPUT XuIII.

uERS. 2.---Eo quod precepisset Claudius discedere omnes.  Hoc Iosephus nono anno Claudii factum narrat. Suetonius dicit quod Claudius Iudeos Roma expulit.

uERS. 3.---Sceno factorie artis.  Quasi exsules et peregrini tentoria sibi quibus in uia utantur edificant,  etc., usque ad et a uentis insidiarum uerbo et opere defendit.

uERS. 6.---Sanguis uester.  Hoc facit, ut non solo uerbo terreat, et uehementius disserit, utpote multis persuasis.

uERS. 7.---Titi Iusti, colentis Deum. Titus Iustus aut proprium nomen uiro fuit, aut merito iustitie sic cognominatus est. Non fuit hic Titus discipulus Pauli cui ipse Epistolam scripsit, et Crete episcopum ordinauit; cum quo et Barnabas ascendens Ierosolymam, contulit Euangelium cum apostolis, inquirens in concilio eorum an recte predicaret per baptisma fidei gentes sine circumcisione saluari, non quia ipse de hoc dubitaret, sed ut mentes dubitantium apostolorum auctoritate confirmaret.

 uERS. 15.---Si uero questiones sunt de uerbo. Nunc nimirum declarato et narrato, id est Euangelio: et nominibus  et  uel . In Greco: Apprehendentes omnes Greci Sosthenem, etc.

uERS. 18.---Qui sibi totonderat.  Qui sibi totonderint caput est incertum, fuere tamen Paulus uel Aquila; uel timore Iudeorum, uel auiditate conuertendi eos? Ambigue tamen hoc dictum est, sed secundum Hieronymum, de Paulo est intelligendum.

uERS. 22.---Cesaream.  Cesarea metropolis est Cappadocie. Nondum enim in Syriam Phenicis uenerat.

uERS. 27.---Contulit multum. Alia translatio:  Profuit multum credentibus, per gratiam, hoc est quod Apostolus scribit: Ego plantaui, Apollo rigauit , etc.



CAPUT XIX.

uERS. 4.---Ioannes baptizauit.  Non peccata Ioannes suo baptismate remisit, sed penitentiam docuit. Nam sicut circumcisio in patriarchis signaculum fidei quam habebant fuit. ita et hoc lauacrum populus penitens quasi signaculum sue deuotionis accepit: quod Christi baptisma, in quo fit remissio, figurabat.

 Non est baptisma, quod non datur in nomine Trinitatis. Baptizati a Iuda non rebaptizantur, quia in fide Trinitatis; sed baptizati a Ioanne, quia  Ioannes in aqua tantum at Christus in Spiritu sancto baptizat. Cum ergo bonus uel malus minister baptizat, si plena est Trinitatis fides, Dominus baptizat; in aqua uero sola a Ioanne baptizati, a Paulo sunt baptizati.

 Questio est, utrum ille qui per ignorantiam forte a non baptizato, sed tamen recte fidei baptizatus est debeat rebaptizari? Quam hoc capitulo expositam reor. Quid enim differt, an tunc ante initium baptismi Christi, an nunc a quopiam sine susceptione eiusdem quisquam baptizaretur? cum quos Ioannes in fide et nomine Christi uenturi baptizauit, iterum baptizandos predicauit, dicens: Ego baptizo in aqua, ille baptizabit in Spiritu sancto.

uERS. 7.---Erant autem omnes.  Iudicia  Dei abyssus multa. Ecce Asia apostolorum uisitatione indigna, nunc apostolico numero sacrata et prophetie munere est sublimata. Et notandum quod Spiritus sanctus hic in duodecim discipulos, et supra in centum et uiginti  aduentus sui signa monstrauit illud in Ierusalem, hoc in Epheso, que est ciuitas Grecorum. In quo ostenditur illos tantum  spiritum replere, qui sunt in catholica unitate.

uERS. 9.---Quotidie disputans in schola.  Ab hora quinta usque ad horam nonam et decimam: sicut traditur a quibusdam: quia horas operi quinque, alias quinque doctrine, duas dabat cibo et orationi, quod nulla tamen auctoritate firmatur. In  schola tyranni.  Tyranni nomen positum est pro dignitate, uel est proprium nomen, et interpretatur continens eos, uel confirmans.

uERS. 10.---Per biennium. Hoc tempore, Paulus in Epheso scripsit primam Epistolam ad Corinthios.

uERS. 12.---Semicinctia  uestes ex uno latere pendentes, uel zone siue uestes nocturne, uel genus sudarii, quo Hebrei utuntur in capite.

uERS. 13.---Exorcistis. Excogitauit Salomon, et docuit suam gentem modos exorcismi, id est coniurationis quibus immundi spiritus expulsi non audebant ad homines reuerti. Fit autem hoc per reprobos ad condemnationem ipsorum et utilitatem eorum qui uident et audiunt: quia licet illos despiciant  qui signa faciunt, tamen Deum honorant, ad cuius inuocationem fit.

uERS. 14.---Septem filii, etc.  Quoniam Satanas transfigurat se in angelum lucis, etc., usque ad ostendit de quibus custodibus Ecclesie precipitur: Capite nobis uulpeculas que deuastant uineas .

uERS. 19.---Multi autem ex eis qui curiosa fuerant sectati.  Magice artis industriam: cuius sectatores merito libros incendunt, licet pretio magno estimatos, quia demones  Iesum appellare et apostolos eius uident honorare.

uERS. 21.---His autem expletis, etc.  Sat diu conuersatus in ciuitate, etc., usque ad ita ubique contexit opera.

 Romam uidere.  Hanc prius non uiderat forsitan, uel quia leuem ducebat tribulationem quam ibi passurus erat; uidere tantum dicit, non autem multa pati.

uERS. 22.---In Macedoniam.  Transire uolebat de Asia, in qua est Ephesus, in Europam, ubi Macedonia et Achaia sunt; et sic rursus ire in Asiam, id est Ierusalem cum eleemosyna, de qua scripsit Corinthiis.

uERS. 28.---Magna Diana Ephesiorum.  Quam Demetrius perituram dixit Dianam, illi econtrario magnam esse mirantur.

uERS. 32.---Alii autem aliud clamabant. Illud aliud quod clamabant erat, uel ut raperentur in theatrum, uel quod alius esset Deus magnus, uel  quod aliud idolum, uel etiam in Paulum opprobria iaciebant.

uERS. 34.---uox facta est una omnium, quasi per horas duas clamantium: Magna Diana Ephesiorum. Merito extrahunt Iudei scribam Alexandrum de turba illa que tota Dianam adorabat.

uERS. 37.---Neque sacrilegos, neque blasphemantes deam uestram.  Sacrilegi dicuntur a profana diligentia. Sacrum enim mundum et profanum significat.

uERS. 40.---Et cum hec dixisset. Hoc loquitur quasi Iudeus, nolens Iudeos ab idolorum cultoribus occidi; aut quasi Christianus locutus est.



CAPUT XX.

 uERS. 2.---Ad Greciam. Grecia prouincia Achaie; ad hanc uenit Paulus post Macedoniam: quia sic proposuerat, ut supra dictum est; transit autem a Macedonia et Achaia ire Ierusalem.

uERS. 4.---Sosipater. In Hebreo Sosipater interpretatur idem esse quod narrans dispersionem, uel saluans dispersos.

uERS. 7.---Una autem sabbati. Nomen diei dicitur, ut sit preparatio uirtutis faciende et dicende.

 Cenaculum, altitudo carismatum. Nox, obscuritas Scripturarum, etc., usque ad subiunxit: Hec autem sunt duo Testamenta.

uERS. 9.---Eutichus, etc.  Hebraice amens, Grece fortunatus interpretatur, etc., usque ad memoria  etiam magistri iam discessuri arctius menti infigatur.

uERS. 10.---Cum descendisset Paulus, incubuit.  Descendit et incubuit, complexus est, etc., usque ad et sole iustitie afflante, rediuiuus adducitur. Anima enim ipsius in ipso est.  Id est non ex toto discessit, uel rediit. Hoc propter incredulos dixit, ut: Non est mortua puella, sed dormit: sic enim desperatio tollitur.

uERS. 16.---Pentecosten. Constat Pasche tempus et Pentecostes temporibus apostolorum celebratum esse.

uERS. 31.---Memoria retinentes.  Quod ipsis dixerat, uult illud esse memoria retinendum, non enim parua est custodia, diuini precepti memoria.

 uERS. 35.---Beatius est.  Hoc in Euangelio non legitur, non enim omnia scripta sunt, sed Paulus forsitan hoc ab apostolis audiuit, uel a Spiritu sancto accepit, uel potest dici quod, si non uerba, sensum istum iehsu indicauit, dicens: Omni petenti da; et alibi: Nolite accipere aurum, etc.  Non illis qui relictis omnibus secuti sunt Dominum, diuites eleemosynarios preponit, sed illos maxime glorificat, qui cunctis que possident in semet renuntiantes, nichilominus laborant operando manibus ut habeant unde tribuant necessitatem patienti. uos igitur episcopi, estote solliciti de alendis pupillis, etc.



CAPUT XXI.

uERS. 1.---Cum autem, etc. Coum, Rhodum, inde  Pataram.  Cous et Patara insule sunt.

uERS. 8.---Philippi euangeliste. Ob promptum predicationis officium euangelista meruit uocari.

uERS. 9.---Huic autem erant filie.  Alibi filie Philippi apostoli prophetisse leguntur fuisse, sed ueritati huius loci non est contradicendum, nisi fortasse uterque filias prophetissas habuisse intelligatur.

uERS. 11.---Hec dicit Spiritus sanctus.  Prophetas ueteres imitatur, qui dicere solebant: Hec dicit Dominus Deus, quia Spiritus sanctus, eque ut Pater et Filius, Dominus et Deus est, nec eorum separari operatio potest quorum natura et uoluntas una est.

uERS. 21.---Dicens non debere.  Quasi dicerent: In doctrina Christi damnas uelut sacrilega,  etc., usque ad sed Iudei non prohibebantur.

Neque secundum. Non sunt prohibiti eo tempore Iudei in Christum credentes, secundum legem ingredi, stante adhuc templo et sua religione, quamuis in sacramentis Noui Testamenti salutem habituri, sed credentes ex gentibus prohibebantur ad legem conuerti, qui tamen legis mandata ad mores et munditiam corporis pertinentia, ut est: Non concupisces, etc., diligenter obseruare iubebantur. Quadruplex synodus Ierosolymis habita est: prima fuit de electione alterius apostoli pro Iuda; secunda de electione septem diaconorum; tertia de circumcisione non imponenda illis qui credebant de gentibus; quarta hec de Iudeis illo tempore non prohibendis   legalibus ceremoniis initiari propter scandalum eorum qui putabant apostolos legem Moysi sicut idololatre dogmata damnare.

uERS. 24.---Quia que de te, etc. Non enim ita reprobas legalia sicut dictum est, si autem ideo celebraret, ut actione simulata suam occultaret sententiam, non hoc diceret Iacobus.

uERS. 27.---Cum autem septem dies, etc. Nondum consummati erant, sed eorum cursus agebatur adhuc, etc., usque ad ne uenirent Romani et tollerent locum et gentem.

uERS. 35.---Et cum uenisset ad gradus. Gradus non descensionis de templo, sed ascensionis in castra significat.

 uERS. 37.---Grece nosti?  Interrogatio est uel affirmatio, quia  tribunus Greca lingua loquebatur, uel, ne Iudei cognoscerent.

uERS. 39.---A Tarso, etc.  Quo captus cum parentibus commigrauit.



CAPUT XXII.

uERS. 3.---Natus in Tarso.  Natus in oppido Galilee Giscali nomine fuit Paulus, etc., usque ad sic Christus, in Bethleem natus, Nazarenus est appellatus.

Aemulator legis. In Greco: Aemulator legis Dei existentis, secundum illud: Testimonium illis perhibeo, quod emulationem Dei habent, sed non secundum scientiam .

 uERS. 7.---Saule, Saule.  Quedam exemplaria habent: Saul, Saul, ut ostendatur de nomine Saulis Saulum nominatum esse.

uERS. 9.---Audierunt.  Intellexerunt, sed solum sonum uocis Pauli, uel eius qui Paulo loquebatur.

uERS. 10.---Et ibi.  Exemplum humilitatis, contra doctores non disputandi, nec de nobis presumendi, quasi a Deo simus edocti.

uERS. 13.---Saule frater, respice.  Duo erant in oculis Pauli, excecatio et illuminatio: et ideo merito credidit.

uERS. 14.---Preordinauit te.  Conueniens ordo: primo, preordinatus in prescientia Dei; deinde cognoscit ueritatem, uidet Iustum, audit ex ore  ipsius; postea fit testis eorum que cognouit, uidit, audiuit.

uERS. 17.---Fieri me in stupore mentis. Hoc non narrat ad elationem, sed propter necessitatem, ut uideatur idoneus euangelizare gentibus.

uERS. 20.---Consentiebam. Confitendo quod consensit, notat quia non occidit, nisi cedens accipiatur pro occidens, uel occidere curans.

uERS. 28.---Ego multa summa. Alia editio manifestius insinuat quid dixerit tribunus. Dixit tribunus: tam facile dicis ciuem Romanum te esse? ego enim quanto pretio ciuilitatem possedi istam.

Ciuilitatem. Id est socialem inter ciues conuersationem, uel reipublice administrationem. Non enim  tribunus ciuitatis Romane ciuis esse non posset, sed consortium ciuitatis emerat, ut esset particeps. Paulus eo magis erat ciuis Romanus, quod non comparando, sed hoc nascendo habebat.



CAPUT XXIII.

uERS. 3.---Percutiet te.  Non dicit percutiat, quia prophetia est, non maledictio, etc., usque ad sed inspiratione diuina dixit Apostolus.

uERS. 5.---Nesciebam, fratres. Id est non cognoscebam esse Ananiam; uel subtiliter dicit se nescire principem, quia sacerdotium Iudeorum reprobatum est.

uERS. 9.---Quid si spiritus?  Hic apparet iuxta Hieronymum sadduceos spiritum non confiteri  et angelos, et ideo Pharisei spiritum nominant et angelum, quia hoc nouerant contrarium esse illis.

uERS. 10.---Ne discerperetur Paulus ab ipsis.  Sadduceis uolentibus eum rapere, uel ab utrisque simul contendentibus.

uERS. 12.---Deuouerunt se dicentes. Grece, anathematizauerunt: hoc uerbum quante sit auctoritatis norunt qui anathemate sacerdotali a societate Christi et Ecclesie alienantur.

uERS. 23.---Parate milites ducentos, etc.  Hoc fieri iubet, ne eum Iudei auferrent, et ipse tribunus criminis accusaretur apud presidem, tanquam accepturus pecuniam a Iudeis, et pretium mortis Pauli.



CAPUT XXIu.


uERS. 14.---Patri et Deo meo.  Cuius filius demonstror, non seruus, ut in aliis codicibus habetur.

uERS. 21.---Nisi de una hac.  Hoc loquitur per antiphrasim, sciebat enim hoc eis placere: quasi dicat nichil commisi, nisi quia predicaui quod et ipsi credunt.

uERS. 23.---De suis ministrare.  Discipulis et sociis; aliter, iussit non prohibere quemquam ministrare ei de suis rebus uel facultatibus.

uERS. 25.---Tremefactus, etc., et sperans.  Sic iunge: tremefactus et sperans, pro his duobus dimisit eum libere custodie, pre timore Dei et spe pecunie.

 uERS. 27.---Reliquit Paulum uinctum.  Utrum Felix uiuens an moriens Paulum reliquerit, incertum est; sed tamen melius uidetur, quod uiuens Iudeis gratiam prestiterit.



CAPUT XXu.

uERS. 1.---Festus ergo cum uenisset in prouinciam, etc.  Palestine prouinciam intellige, sicut Palestine presides alii semper aliis succedentes a Romanis mittebantur.

uERS. 18.---De quibus, etc.  His causis, uel rebus, siue uerbis: de quibus ego suspicabar, id est ab accusatoribus exspectabam, uel mala de quibus suspicabar; aliter, de quibus, id est accusatoribus  suspicabar malum: quia nullam causam dignam morte deferebant.

uERS. 19.---Sua superstitione.  Amborum, id est Pauli et Iudeorum legem uocabat superstitionem.

uERS. 23.---Cum multa ambitione.  Id est multa turba ambiente eos, uel cum multo desiderio Paulum audiendi. Pro ambitione in Greco ponitur phantasia, id est multiplex apparatus et pompa regalis officii: qua illam ambiente undique stipabatur.



CAPUT XXuI.

uERS. 8.---Quid incredibile?  uel sic: Rex quid dicis? incredibile iudicatur apud uos? etc.,  interrogando, quasi dicat: Non est incredibile. Suscitauit quidem ante mortuos in exemplum futuri, uel suscitat.

uERS. 10.---Cum occiderentur detulit sententiam.  Alia editio: Occidendisque detulit sententiam, id est qualiter occiderentur ipse sententiam dedi. Detuli sententiam. Iudicaui illos occidendos: non ait occidi, nisi forte ad occisionem pertineat quod sequitur: Puniens eos, etc., et amplius insaniens, etc.

uERS. 14.---Contra stimulum.  Hucusque sine stimulo restitisti, sed nunc si resistis contra stimulum calcitrabis, quod satis durum est. Stimulus est ipsa correctio.

Insanis, Paule.  Insaniam putat, quod homo uinctus loco defendendi accepto, etc., usque ad et  Propheta: Non respexit in uanitates et insanias falsas 

uERS. 24.---Multe te.  Philosophi gentium multa legendo sectas commutabant. Ad insaniam, subaudi mutabilitatis; uel insaniam dicit resurrectionem mortuorum, quam annuntiat.



CAPUT XXuII.

uERS. 1.---Ut autem iudicatum est eum nauigare, etc. In Greco: Ut iudicatum est nos nauigare in Italiam, tradiderunt Paulum et quosdam alios uinctos centurioni.

uERS. 2.---Adrumetinam.  Id est ad Romam nauigantem secundum quosdam, sed melius deriuatur de nomine ciuitatis Africe que Adrumetis dicitur.

 uERS. 5.---uenimus Lystram.  Pro Lystra, in Greco Smyrna scriptum est. Hieronymus uero Myrrham ponit.

uERS. 9.---Ieiunium.  Fames magna in nauigio infirmiores reddens nautas. Alii dicunt tunc fuisse quadragesimam ante natale Domini, quod non est probabile. Melius ieiunium septimum putandum est, in quo occisus erat Godolias. uel dies ieiunii decimi in Ianuario, quando cognouerunt in Babylone captiui templum esse destructum.

uERS. 12.---Portum, etc.  Portus Crete dicitur qui est in Phenice e regione Crete: portum autem Crete petebant, quia Cretam nauigabant.

 Ad Africum, etc. Africus stat inter meridianam plagam et occidentalem, magis uergens ad occidentalem; Corus inter septentrionalem et occidentalem, plus deflexus ad occidentem; et prouincia Phenicis Cretam habebat ad occidentem.

uERS. 13.---Asson.  Nomen est loci sic uocati, quia inde soluebantur naues in mare progredientes.

uERS. 14.---Typhonicus. Alia translatio: uentus tempestuosus.

Euroaquilo.  Id est Boreas, uentus inter aquilonem et orientem; hic uentus erat contrarius naui nauigature in Phenicen.

uERS. 17.---Syrtim.  Angustia siue tribulatio dicitur Syrtis.

 uERS. 21.---Oportebat quidem, etc.  Quasi dicat: Deum non audistis, quod supra hortabatur eos Paulus; uel oportebat me audito, id est ut audiretis me.

uERS. 26.---In insulam autem quamdam oportet nos deuenire.  Quasi dicat: Pro signo est prophetia ueritatis de insula, ut, cum ad illam uenerint, de salute sua certi sint.

uERS. 27.---In Adria. Regio est ad quam nauigabant; uel, nomen cuiusdam freti in Tyrrhenc mari, seu potius uidetur nomen illius terre de qua Adriaticus sinus uocatur. Aliter, Adria pluraliter accipitur pro scopulis, et ideo putabant naute regionem apparere. In libro Hebreorum nominum,  Adria, continens mala, uel locus malorum dicitur.

uERS. 34.---Sumere cibum.  Nemo seculi tempestates euadit, nisi qui pane uite pascitur, et qui in nocte tribulationum, sapientie, fortitudini, temperantie et iustitie innititur, auxilio Domini coruscante portum salutis consequitur, ita ut seculo expeditus, flammam dilectionis qua calefiunt interiora, querat.

uERS. 37.---Eramus uniuerse anime.  Non ait uiri, quia fortasse erant et mulieres; uel, propter confusionem Christianorum, militum et nautarum ita dicitur.

uERS. 41.---Bithalassum.  Greci Thalassan uocant mare, etc., usque ad et mare a Grecis dicitur Thelasson.



CAPUT XXuIII.


uERS. 2.---Pyra.  Quidam dicunt pyram nomen ligni esse.

uERS. 8.---Dysenteria uel dysin.  Est passio intestinorum. Saluauit eum. Cur infidelem infirmum prece saluat, qui Timotheum, Trophimumque infirmos fideles sic tractat, ut unum curet, alterum relinquat? nisi quia ille per miraculum foris sanandus erat, qui interius non uiuebat: hoc autem non indigebant, qui intus salubriter uiuebant.

uERS. 13.---Puteolos. Puteoli locus est ultra Romam ubi uirgilius fecit balnea medicinalia, singula propriis inscripta titulis  contra  quam, scilicet ualerent egritudinem. Unde Salernitani inuidia ducti, superuenientes in manu forti, titulos destruxerunt, et edificia mutilauerunt.

uERS. 15.---Audissent fratres.  Christiani Rome habitantes unde? patet Paulum non primo predicasse Romanis.

 uERS. 30.---Conductu. Id est in libera custodia per quam conducebatur, uel in sua concione qua contra Iudeos disputabat.

uERS. 31.---Sine prohibitione.  Post passionem Domini uigesimo quinto anno, etc., usque ad Petrus et Paulus martyrio coronati sunt.





EPISTOLA B. PAULI AD ROMANOS. *



ARGUMENTUM.


Romani sunt partis Italie. Hi preuenti sunt a falsis apostolis, et sub nomine Domini nostri Iesu Christi in legem et prophetas erant inducti. Hos  reuocat Apostolus ad ueram euangelicam fidem, scribens eis a Corintho.



CAPUT PRIMUM.

uERS. 1.---Paulus.  Super Actus apostolicos Paulum anno secundo passionis et resurrectionis Christi ad fidem uenisse dicit, etc., usque ad iuxta condictum apostolorum ad magisterium gentium est profectus.

. Non ob aliud hoc nomen elegit, etc., usque ad Saulus inquietudo et tentatio interpretatur.

 Porro ex more sanctorum apostolorum illud fecisse perhibetur, qui uirtutibus proficientes  mutato nomine sunt uocati, ut et ipso nomine essent noui, ut et Cephas et filii tonitrui.

 Paulus a primo spolio quod Ecclesie contulit, scilicet a Sergio Paulo proconsule quem apud Cyprum conuertit, hoc sibi nomen assumpsit.

Seruus. Ex seruo et humili fecit Deus apostolum et sublimem, ita et uos humiles sitis: Qui enim se humiliat, exaltabitur .

 Utrumque ponendo, unam Dei hominis personam esse testatur. Alterum pro Iudeis, alterum pro gentibus ponit. Christus enim, hoc nomen Iudeis est cognitum, quo nomine Dei Filium designatum uident, et audiunt in lege promissum, quibus etsi alium predicares, non crederent. Gentibus uero  quia in aliquo non legerant, premittit Saluatorem, id est Iesum. Christus, quamuis non sit proprium, sed nomen sacramenti, sicut propheta et sacerdos, Iudeis tamen cognitum recte preponitur: etsi pluribus indita hec nomina, tamen sola figura; hic enim solus uerus Rex et Sacerdos.

uocatus. Non a se, sed a Deo; uel uocatus, ab hominibus dictus priuilegio nominis. Apostolus. Ecce de humili altus. Segregatus. A doctrina scribarum et Phariseorum: hoc contra Iudeos; uel, ab aliis apostolis, corpore et non mente unde: Segregate  mihi Barnabam et Paulum in opus ad quod assumpsi eos .

Euangelium.  Bona annuntiatio est, etc. Dei. Non ab homine inuentum.

 uERS. 2.--- [a 1Kb] Quod ante completionem, non uenit ut subitum, sed longe ante promissum. Unde in hoc uerbum uerum est: Quia alius est qui seminat, et alius qui metit.

uERS. 3.---Qui factus est ei. Qui factus secundum carnem, opere sancti Spiritus de uirgine, id est natus. Impietati hereticorum occurritur, qui obtuso corde capitulum hoc intelligentes, Christum tantum hominem accipiunt. Addendo ergo, secundum carnem, diuinitati suam dignitatem reseruauit, in qua Christus Dei uerbum est, per quem facta sunt omnia.

 Qui erat, etc., usque ad ut carnalibus congruenter appareret, indutum.

 Christus ergo una persona est gemine substantie: nec tamen Deus et  homo pars huius persone dici potest: alioquin Filius Dei, antequam formam serui susciperet, non erat totus, et creuit cum homo diuinitati eius accessit.

uERS. 4.---Qui predestinatus est.  Predestinata est ista humane nature tanta et tam celsa et summa subuectio, ut quo attolleretur, altius non haberet: sicut pro nobis ipsa diuinitas, quousque se deponeret, humilius non habuit, quam suscepta natura hominis cum infirmitate carnis usque ad mortem crucis.

 Est etiam preclarissimum lumen predestinationis et gratie ipse mediator Dei et hominum homo Christus iehsu, etc., usque ad ut qui futurus erat secundum carnem filius Dauid, esset in uirtute Filius Dei.

 Mortuorum Iesu Christi. Christi pro eius uel suorum, proprium nomen pro pronomine posuit more Hebraico, que locutio in Scripturis precipue ueteribus est usitatissima, ut: Fecit Moyses sicut precepit Dominus Moysi.

 Hoc est, non nos hoc uirtute nostra prestitimus, quod apostoli simus, neque enim nostris multis sudoribus ac laboribus hanc dignitatem sortiti sumus, sed gratiam inuenimus.

uERS. 5.---In omnibus gentibus. Non solum Iudeis, cum quibus  non debent  sub lege agere. Pro nomine eius. Pro eius gloria, non nostra sicut uos facitis.

uERS. 6.---uocati Iesu Christi. Id est ab eo, scilicet Iesu Christo. Genitiuus pro ablatiuo more Greco.

uERS. 7.---uocatis sanctis. Non ideo uocati sunt quia sancti, sed ideo sancti effecti quia uocati: et ideo uocati, quia dilecti.

uERS. 8.---Gratias ago. Gratias agere est sentire omnia a Deo data esse, et pro eo laudare corde, uoce et opere.

Deo meo.  Non enim uox ista esse potest nisi sanctorum, quorum Deus dicitur, sicut Deus Abraham, Isaac, et Iacob. Cum enim omnium unus sit Deus per naturam, eorum tamen proprie  per gratiam esse dicitur, qui merito fidei et iustitie eius cultores esse probantur.

Pro omnibus uobis. Cum pro aliis, primum pro uobis, de quibus magna utilitas uenit per Christum mediatorem, per quem uobis Deus dedit bona omnia.

Quia fides.  Congaudet de bono incepto eorum, per quod caritatem erga illos ostendit, et hortatur ad profectum. Hec autem omnia se agere dicit, quia multis proficit fides eorum.

uERS. 9.---Testis. Quod habetis fidem Domino imputo. Nam habenda oro ab eo; uel exponit quando gratias agat, in orationibus scilicet, quomodo? sine intermissione.

uERS. 11.---Desidero enim. Ut que uerbis suadere  non poterat, presens suaderet uirtute miraculorum.

uERS. 12.---Consolari. Modo ego sum desolatus, sicut et uos: etsi non sentitis, sed sic, consolaremur.

uERS. 13.---Fratres. Quia renati, et aliqui recti; uide supra: uocatis sanctis.

uERS. 14.---Grecis. De Iudeis tacet, quia magister gentium. Grecis. Grecos preponit, quia ab eis omnis philosophia mundana exordium habuit. Barbaris. Barbaros dicit, qui sunt quasi exleges, qui scilicet nec Hebrei, nec Greci, nec Latini sunt. Nulli specialius debetur hec predicatio. Debitor, quia missus ad omnes.

uERS. 16.---uirtus enim Dei, etc. Quia signis firmatur  incredibilis predicatio: quod non est in falsis preconibus.

uERS. 17.---Iustitia enim Dei.  Est que gratis iustificat impium per fidem sine operibus legis, etc., usque ad qui negant hunc esse Christum quem promisit Deus. Reuelatur.  Aggreditur gentiles secundum priorem statum, etc., usque ad quod inflati per se in idola ceciderunt. Ex fide, etc.,  Dei promittentis, in fidem hominis qui credit ei, etc., usque ad in fidem rerum et speciei.

 Fides est qua creduntur ea que non uidentur, etc., usque ad in fidem rerum qua credita obtinebimus.

Sicut scriptum est. In Abacuc  ita est:  Iustus autem ex sua fide uiuet. Sed hoc et talia plura testimonia que ponit, ab Hebraice ueritatis translatione, qua nunc utimur, uidentur discordare: quia aliquando sumit a LXX interpretibus, aliquando sicut loquens eodem spiritu quo prophete sensum sumit tantummodo, suis utens uerbis suaque dispositione.

uERS. 18.---Super omnem impietatem. Impietas est in Deum peccasse, iniquitas in homines; uel impius, infidelis sicut idololatra: iniquus, qui prauitate operis ab equitate discordat. Eorum qui ueritatem. Quasi dicat: Cur eis ira de impietate, cum non cognouerint Deum? Ad quod respondet: Poterant quidem cognoscere, sed ipsi nolunt, malentes morari iniuste in sua uoluptate. ueritatem Dei detinent.  Quia, ut dicitur, quod est de Deo noscibile est in illis; quasi dicat: in se habent unde noscant, scilicet naturalem rationem. In iniustitia detinent. Bonum est quod tenent, sed malum est ubi tenent; ueritatem enim tenent, sed in iniquitate. Inuenisti Deum? inuenisti ueritatem, et ipsum detinens in iniustitia; etiam quod per Dei opera cognouisti, per hominis opera perdidisti.

uERS. 19.---Notum est Dei.  Notum est quod ex huius mundi dispositione et naturali ordine assequi possumus. Ignotum uero Dei, quod omnem latet creaturam: ut ratio substantie eius uel nature, et mysterium humane liberationis.

Manifestum est in illis.  Quia non solum ratio  naturalis ad hoc profuit, sed et Deus quotidie adiuuit, ne sola natura sufficere uideretur.

uERS. 20.---A creatura.  Ab homine per excellentiam, quia excellit inter alias creaturas, uel propter conuenientiam quam habet cum omnibus creaturis: est enim localiter in loco cum corporibus, sentit cum animalibus, intelligit cum angelis, unde: Predicate Euangelium omni creature .

Cum cognouissent, etc.  uiderunt quo ueniendum esset, etc., usque ad quod enim Deus dederat gratis, tulit ingratis.

uERS. 21.---Obscuratum.  Nebula enim erroris texit cor illorum, quia cum Creatorem ex iis  que fecit pulchra, amplius honorificare debuerint, obtusi sunt, relicto illo.

uERS. 22.---Stulti facti sunt. Ecce quomodo obscuratum est cor, quod est uindicta: sapientes in naturis rerum, stulti in Deo.

uERS. 23.---Et mutauerunt.  Hic damnat simulacra impiorum. Alii terram, alii solem et huiusmodi uenerabantur.

In similitudinem imaginis. Exaggerat stultitiam ad cumulum hebetudinis ostendendum.

Hominis et uolucrum, etc. Mos fuit ab antiquo Romanis adorare simulacra hominum, ut Romuli, Iouis, et aliorum, maxime ab aduentu Aenee in Italiam. uolucrum autem et quadrupedum et serpentium,  ex quo Alexandria ab Augusto uicta est et Rome subiugata.

 Primi enim Babylonii Deum uocauerunt figmentum Belis, etc., usque ad et uolucres quia coracina sacra habent pagani.

 Per hanc  religionem unam et ueram, potuit aperiri deos gentium esse immundissimos demones sub defunctarum occasionibus animarum uel creaturarum specie mundanarum, deos se putari cupientes.

uERS. 24.---Tradidit, etc.  Manifestum est Deum operari in cordibus hominum, ad inclinandas eorum uoluntates, siue ad bona, pro misericordia sua, siue ad mala pro meritis eorum, iudicio utique suo aliquando  occulto, aliquando aperto, semper autem iusto.

Afficiant.  Peccatum quod penitentie lamento non diluitur, etc., usque ad Deus permittit ut cecata mens etiam in alia labatur.

uERS. 25.---Quia commutauerunt. Exsequitur latius per partes culpam et penam, ut comparet. Quia commutauerunt. Ostendit per partes mutasse gloriam Dei, scilicet quod Deum putauerunt, qui non erat, et coluerunt et seruierunt creature potius quam Creatori. Et exsequitur partes immunditie, quod femine in feminas, masculi in masculos: in quibus comparat penam culpe, ut sicut contra naturam creantem  peccauerunt, ita in natura propria punirentur, unde concludit: Et mercedem.

Commutauerunt ueritatem.  Nomen Dei qui est uerus, dederunt his qui non sunt dii.

 ueritas creature a Deo est, sed non Deus, quam illi in mendacium conuerterunt, creaturas tanquam Creatorem colentes.

Et coluerunt, etc. Sed ne dicant, non colo simulacra, sed res eorum, ut solem, addit: Et seruierunt creature. Hic damnat que in simulacris intelligebant. Amen. Quasi dicat: uerum est, quod Deo uero benedictio est in secula: diis autem gentium ad tempus impietas dat honorem. Ideo quod illi dicunt, est falsitas.

uERS. 26.---Passiones. Id est uoluptates que, etsi  delectent, sunt passiones tamen, nature non nominande.

Naturalem usum.  Putas Iuliane Apostolum ex hoc laudasse libidinem, etc., usque ad contra naturam est et flagitiosum.

uERS. 27.---Et mercedem, etc.  Sed istas penas pauci uident, etc., usque ad peccata sunt et pene. Oportuit. Hic causa propter quam traditi sunt, sine ulla ambiguitate monstratur.

uERS. 28.---Et sicut, etc. Item quia nondum resipiscunt, in alia cadunt pro eadem culpa. Per sicut, penam peccato assimilat, quod sicut peccauerunt in sensu Dei, sic puniti sunt in proprio sensu. Non probauerunt. Quia non nouerunt Deum habere in notitia  quod ratio probabat: uel quia putauerunt Deum nescire et negligere mala. Tradidit, etc.

uERS. 29.---Omni iniquitate. Enumerat partes, ut apertius accuset malitiam, quando quis damnum molitur alicui. Nequitia est temeritas quando audet quod nequit, uel intemperantia sui. Contentio est impugnatio ueritatis per confidentiam clamoris. Malignitas est mala uoluntas, cum ultra non potest uel de beneficiis gratiam non referre. Detractores: qui aliorum bona negant, uel inuertunt.

Deo odibiles. Ne leuis putetur susurratio uel detractio, quia in uerbis sunt, addit de eis: Deo odibiles, ut intelligant se per solam susurrationem et detractionem eternam incurrere posse damnationem. Elatos. Elati sunt qui nolunt pati priorem, uel parem.

 uERS. 31.---Incompositos. Incompositio corporis indicat qualitatem mentis.

uERS. 32.---Digni sunt morte. Ne putentur his tantum penis affligi quibus delectantur, addit ultimam, mortem eternam. Qui consentiunt facientibus, etc. Consentire est tacere, cum possis arguere; uel errorem fouere.



CAPUT II.

uERS. 1.---Propter quod, etc. Hoc communiter de gentibus et Iudeis. Iudeus iudicabat gentilem, propter priorem statum: gentilis Iudeum: uterque homo, non spiritus. Si Iudeus iudicat gentilem de idololatria, et ipsi idololatre. Si gentilis Iudeum de legis preuaricatione, et ipse preuaricator naturalis legis.  Inexcusabilis. Quia tu ipse testis es damnationis tue, dum alium iudicas: quare hoc? quia eadem agis. Qui iudicas. In quo ostendit se esse quod non est, id est iustum. Eadem enim agis. Inanem excusationem gentium et Iudeorum sua auctoritate destruit Apostolus: posset enim excusationem peccati sui dicere Iudeus: Etsi agam eadem, tamen me Iudeum defendit genus et lex, me gentilem ignorantia. Contra Apostolus, Qui iudicas, etc.

 Est autem manifestum iis qui sapiunt, quod qui se inique gerunt, diuina sententia puniuntur.

uERS. 3.---Existimas autem. Communiter legitur hoc capitulum contra Iudeos et gentiles; potest tamen et specialiter legi contra superciliosum quemlibet  Ecclesie prelatum. Quia tu effugies. Peccas, dum tibi impunitatem promittis, grauius: quia contemnis bonum Dei, et ignoras te contemnere, et hoc facis? Increpatio, quasi diceret: Mirum est.

uERS. 4.---An diuitias bonitatis.  Copiosa est bonitas que multa et multis, etc., usque ad sed ad impunitatem uertit.

uERS. 5.---Secundum autem. Sunt enim quidam quibus mala que agunt displicent, et ducti penitentia cordis, quatenus eis datur ex eis exire, laborant: de quibus hic non loquitur. Sunt alii quibus placent mala, et de misericordia Dei nimis presumentes in eis pertinaciter perdurant, in quo illius ostendunt patientiam, et suam cumulant sarcinam deterius peccando.  Sunt et alii quibus displicent quidem mala, sed quoniam grauia esse intelligunt, putant sibi iam non posse ignosci, sicut ille qui dixit: Maior est iniquitas mea , etc. Illi ergo nimia spe Deum non iustum autumant: isti uero desperatione Deum non bonum estimant. Ex utroque ergo periclitabuntur, et sperando et desperando, contrariis rebus et contrariis affectionibus laborantes, peribunt.

Iusti iudicii.  Iustum iudicium Dei dixit esse, etc., usque ad non potest penitentia prodesse peccanti.

uERS. 6.---Qui reddet unicuique. Qui modo illis quos liberat, non reddit, quoniam erga iniquos modo larga est eius bonitas. In futuro autem reddet mala pro malis, quoniam iustus: bona pro malis, quoniam  bonus et iustus. Tantum mala pro bonis non reddet, quoniam iniustus non est.

 Ad iustitiam pertinet, ut nunquam supplicio careant, quorum mens, etc., usque ad eternaliter puniri hominem.

uERS. 8.---Indignatio. Ne uideatur irasci, et non uindicare: unde tribulatio et angustia.

uERS. 9.---Tribulatio et angustia. Interim in anima sola ante iudicium, post iudicium autem ira et indignatio. In omnem. Quod supra indefinite, ibi: His autem qui, hic uniuersaliter, ut includat Iudeum et gentilem. Animam dicit, quia de incredulo agit anima, pro cuius perfidia arctabitur spirituali pena.

Iudei primum.  Iudeum semper anteponit: quia sicut credens honorificentior est propter  Abraham, ita diffidens peius tractandus est, quia promissa patribus refutauit.

uERS. 11.---Non est enim, etc. Cequat Iudeum et gentilem in pena et gloria: quia Deus iudicat non secundum personas, sed secundum merita: quia utrosque secundum modum peccati damnat.

 Prerogatiuam generis non sequitur Deus ut suscipiat, causa patrum, diffidentem, uel abiiciat a se, propter indignitatem parentum, credentem, sed unumquemque proprio merito aut remunerat, aut condemnat.

uERS. 12.---Sine lege.  Ideo Apostolus gentiles sine lege dixit, quia Moysi legem scriptam non acceperant, quam se accepisse gloriabantur Iudei.

In lege.  Qui nouerunt diuina mandata, aufertur  ab eis excusatio, etc., usque ad uel additamento proprie uoluntatis.

Iudicabuntur. Non ut quasi per ignem salui fiant, ut quidam dicunt, sed prorsus peribunt. Dicit enim Christus quod tolerabilius erit Sodome in iudicio, quam Iudeis in Christum non credentibus. Et item dicit quod excusationem non habebunt de peccato infidelitatis, quia uenit et locutus est eis: de quo habent excusationem illi, quibus nec per se nec per suos locutus est, qui tamen non effugient damnationem: quia qui sine lege, etc. Leuiora tamen passuri quia cui plus committitur, plus ab eo exigitur.

uERS. 13.---Non enim auditores. Nonne sola lex suluat? Non, quia non facit iustos, et hoc est: Non  enim pro auditu, sed factores quicunque, quod quidem est per gratiam. Sed factores, id est, qui credunt in Christum, quem lex promisit, quicunque sint, quod non est nisi per gratiam.

 Factores legis iustificabuntur, id est, iusti deputabuntur, uel iusti fient non qui ante erant factores iustificabuntur, quia etiam gentes.

uERS. 14.---Cum enim, etc. Supra dixerat gentilem damnari, si male operaretur; saluari, si bene: sed cum legem non habeat, quasi nesciat quid sit bonum quidue malum, uidetur sibi neutrum debere imputari. Contra Apostolus: Etsi non habeat scriptam legem, habet tamen naturalem: qua intelligit et sibi conscius est quid sit bonum et quid sit malum,  uitium quippe contra naturam est, quod utique sanat gratia. Non enim usque adeo in humana anima imago terrenorum affectuum labe detrita est, ut nulla in ea lineamenta remanserint. Non omnino deletum est quod ibi per imaginem Dei, cum homo crearetur, impressum est. Proinde uitio sanato per gratiam, naturaliter fiunt ea que legis sunt. Non quod per naturam negata sit gratia, sed potius per gratiam reparata natura: qua gratia in interiori homine renouato lex iustitie rescribitur, quam deleuerat culpa.

uERS. 15.---Opus legis. Est fides, quam ultro habent in cordibus, id est, intimo affectu, ubi fides per dilectionem operatur.

uERS. 17.---Si autem tu, etc. Hic Iudeos aggreditur,  grauius accusans eos de peccatis, eo quod plura haberent auxilia.

uERS. 19.---Decem esse. Cecos et in tenebris existentes dicit gentiles, qui et ratione priuati ceci sunt; et si quid sciunt, tamen in tenebris sunt.

uERS. 20.---Habentem formam. Ut aliis exemplum scientie legis sis et ueritatis. Quidam enim scientiam et intellectum alicuius libri habent et ita sentiunt sicut auctor ipse sensit, non tamen habent inde ueritatem: quia nesciunt quomodo sit uerum, nec etiam esse uerum: sed Iudeus iactat se habere sensum legis, et scire uerum esse sensum illum legis, ita ut aliis scire uolentibus sit exemplar.

uERS. 24.---Nomen enim Dei. Inter gentes blasphematur nomen Dei per Iudeos: quia credentibus  Iudei suadere nitebantur Christum non esse Deum dicendum. uel quia olim gentes non animaduertebant Iudeos sibi traditos pro noxis suis, sed idolis suis dabant gloriam de uictoria sua, quasi Iudeorum Deum uicissent in Iudeis.

uERS. 25.---Circumcisio quidem. Ostendit supra legem non iuuare eos, modo circumcisionem non iuuare ad obtinendam iustitiam. Prodest, si legem, etc. Quia obediendo Deo, signum facit ueritatis, dum populus rudis sub timore Dei custoditur.

Prodest. Queritur quomodo hic dicit circumcisionem prodesse, cum in sequentibus dicat: Si circumcidamini, Christus nichil uobis proderit? Respondetur: Secundum statum diuersorum temporum hoc  uult intelligi. Nam secundum statum ueteris legis olim profuit circumcisio, sed non profuit ad salutem sine spirituali legis obseruantia, de quo hic. Modo autem, scilicet tempore gratie, postquam exhibita est ueritas, non modo non prodest, sed etiam obest, de quo in sequentibus.

uERS. 26.---Nonne. Gentilis comparatione sui te, o Iudee, damnabilem ostendit, qui non per naturam, neque per circumcisionem, sed per legem nouisti, quod ille per naturam, id est Christum?

uERS. 27.---Iudicabit, etc.  In carne est circumcisio. Circumcidere est ex genitali membro, etc., usque ad in quibus non carnis circumcisio, sed legis obseruatio est.

uERS. 28.---Non enim. Quasi: bene potest fieri  Iudeus gentilis, et gentilis Iudeus, sicut dictum est. Iudeus. Interpretatur confitens: qui enim uere credit et recte confitetur, uere est Iudeus.

uERS. 29.---Circumcisio cordis.  Est que purificat animam, et uitiorum maculas abscindit.

Cuius laus.  Laudat Deus credentem, etc., usque ad quod coram hominibus apparebat in opere.

Non ex hominibus.  Circumcisionem autem cordis dicit, puram scilicet ab omni illicita concupiscentia uoluntatem: quod non fit littera docente et minante, sed spiritu adiuuante atque sanante.



CAPUT III.

uERS. 1.---Quid ergo amplius. Obiicit sibi quod uidet posse obiici, ut soluat. Quandoquidem Iudeus fit gentilis, et e conuerso. Ergo quid est plus Iudeo,  qui dicitur populus peculiaris Dei, quam gentili qui dicitur canis immundus? aut quid consecutus est de circumcisione? Ad hoc respondet: ualuit quidem olim, sed non ideo digniores sunt in fide, et hoc est: Multum est plus Iudeo secundum priorem statum, quam gentili, et hoc per omnem modum. Omnis modus est uel in administratione temporalium, uel reseratione spiritualium in quo utroque multa Iudeis Deus fecit, que non gentibus: et ita secundum priorem statum digniores fuerunt.

uERS. 2.---Primum quidem, etc. Quasi: Ut alia minora de temporalibus pretermittam, hoc primum et precipuum pono, quia eloquia Domini, id est lex et prophete, eis ut amicis sunt credita: per que intelligerent futuram redemptionem. Sed dices:  Non ideo plus factum est eis quia non crediderunt eloquiis, ut Christum promissum reciperent quidam eorum. Ad quod respondetur: Non ideo tamen minus profuit credentibus, et hoc est: Nam etsi quidam non crediderunt, non ideo tamen fides euacuata est.

uERS. 3.---Nunquid incredulitas.  Non, inquit, quia aliqui credere noluerunt, preiudicabitur ceteris Iudeis, ne digni dicantur accipere quod Deus promisit fidelibus, quippe cum sic facta sit promissio ut credentibus proficeret.

Fidem.  Eam intelligimus quam habet Deus cum his quibus credit eloquia sua, uel eam qua quidam credunt Deo.

 uERS. 4.---Omnis autem. Hoc addit, ut appareat promissionem Dei factam esse et completam, non propter aliquam hominis dignitatem, sed propter misericordiam: ut gratia detur indignis, et commendabilior sit gratia. Deus autem dicitur uerax, id est inuariabilis, tam in essentia quam in promissione. Homo mendax, id est nec uerum esse habens nature, et per peccata defluens.

Omnis homo mendax. Qui negat Deum implesse promissa: hoc maxime Iudeus, quem uincit Deus, cum dat promissa.

Omnis homo. Etiam Iudeus, ne dignior uideatur in nouo statu quam gentilis.

uERS. 5.---Si autem iniquitas. Dixit quod Deus uerax et omnis homo mendax, et quod indignis dat  bona, in quo commendabilior apparet eius iustitia et gratia: unde carnalis dicens Deum uti malis, quasi instrumento ad gloriam suam, eo rem deducit, ut dicat iniquum Deum qui punit peccata que sibi prosunt. Quod remouet, dicens:

Nunquid iniquus. Deus uerax et homo mendax. Si autem hoc est, et ita iniquitas nostra iustitiam Dei commendat, quid sequi uidetur? Quod Deus iniquus est. Sed nunquid iniquus Deus qui infert mala?

uERS. 7.---Si enim ueritas. Interiecta remotione iniquitatis Dei redit Apostolus ad probationem carnalis nitentis probare quod Deus sit iniquus si punit malos, quia si inde gloriosior: quid etiam nunc et non solum in futuro iudicor quasi peccator, quod non sum? uel: Adhuc, id est post conuersionem  postquam dedit dona indigno. Nam cum ante male mererer ex meis, non erat gloriosior: ac si diceret: Quod ante remissionem uideri poterat, post uideri non debet, scilicet quod ego peccator iudicandus sim, quasi dicat: Certum est quod dimittendi ueritas non abundasset in gloriam nisi peccassem.

uERS. 8.---Et non sicut. Quasi: Et si istud es quod ueritas Dei in peccato abundet, cur. non facimus mala ut ueniant bona, sicut imponitur nobis hoc sentire  et etiam predicare occasione huiusmodi uerborum: ubi abundauit delictum, superabundauit gratia?

uel: Propius iungatur cum precedenti littera quam ante. Quasi: Quomodo iudicabit Deus? Quasi: Non recte, quia nec modo iuste iudicaret me quasi  peccatorem, quod non sum, et uere non.

uERS. 9.---Quid ergo. Quasi: Plus fecit Iudeo in priore statu; et, quia bona eis impleuit non ex aliquo eorum merito. Quid igitur? precellimus eos? uere, cum omnis homo sit mendax; ergo non precellimus nos Iudei gentiles in hoc statu gratie, quamuis precellentiores in priori statu fuerimus per omnem modum.

Nequaquam. Quia non est personarum acceptio apud Deum, sed in omni gente qui timet Deum acceptus est illi .

uERS. 11.---Non est requirens. Ex operibus poterant querere et inuenire quod Christus erat Deus.

 uERS. 12.---Omnes declinauerunt, etc. Non totam penitus plebem significat, sed alteram partem plebis. Semper enim duo populi sunt in una plebe: unde Ieremias: Tunc omnes insurrexerunt in prophetam Domini, uolentes eum occidere. Et subiecit: Omnis autem populus non permisit illos . Omnes dixit insurrexisse, id est malos; omnem populum non permisisse, scilicet bonos.

Non est usque ad unum. Christus enim tantum facit bonum in se et in suis.

uERS. 15.---ueloces pedes eorum. De quibus Dominus: Ierusalem, Ierusalem, que occidis prophetas . Et item: Generatio mala et adultera . Et de quibus Isaias: ue genti peccatrici, semini nequam , etc.

 uERS. 16.---Contritio. Talia faciunt, unde conterantur in hoc seculo, per Titum et uespasianum, et in futuro erunt infelices, puniti in anima et corpore.

uERS. 19.---In lege. Lex aliquando appellatur generaliter uetus Testamentum, ut ibi: Aperuit Dominus discipulis sensum, ut intelligerent de eo que scripta erant in lege et prophetis et psalmis . Nonnunquam psalmi lex uocantur. Sicut Dominus ait: In lege uestra scriptum est. Ego dixi: Dii estis et filii Excelsi omnes Et alibi: Ut impleatur sermo, qui in lege eorum scriptus est: Quia odio habuerunt me gratis . Ut omne os obstruatur, etiam Iudeorum  a sua gloria iactantium se pro meritis suis ad fidem uenisse; uel ita obstruatur os Iudeorum, sicut superius gentilium qui de bona natura se iactabant.

uERS. 20.---Quia ex operibus. Sicut abstulit gloriam de circumcisione, ita et de ceteris operibus legis uult facere. Et est noua sententia, quamuis iungatur precedentibus per: Quia ex operibus legis, etc. Opera legis dicuntur que in lege instituta et terminata sunt, ut erant ceremonialia et figuratiua, que nunquam ualuerunt conscientiam mundare, etiamsi cum caritate et deuotione fierent, quia non fuerunt instituta in iustificationem, sed in futurorum significationem et peccati infirmitatis ostensionem, quia lex non uenit peccata tollere,  sed ostendere et punire.

Non iustificabitur omnis caro, etc. Secundum ceremonialia intellige, non moralia, que utique iustificant et in Euangelio consummantur.

Coram illo. Qui intima uidet, scilicet utrum ex amore iustitie quid agatur, uel timore pene, quod non uident homines. Per legem enim. Hic incipit de lege, ut ostendat iustitiam non esse ex ea. Per legem enim cognitio peccati. Hoc dicit, non quod prius peccata nescirentur, sed quod omnia non impune futura essent apud Deum cognita sunt per legem. Quedam peccata ante legem cognoscebantur, ut cum apud Pharaonem Ioseph accusatus de crimine adulterii missus fuit in carcerem. Et fratres eius dixerunt:  Merito hec patimur, quia peccauimus in fratrem nostrum . Quedam autem cognita sunt per legem que ante ignorabantur, ut concupiscentia et originale peccatum. Quedam etiam grauiora per legem cognita sunt quam ante putabantur.

uERS. 21.---Testificata, etc. Quia lex eam multis sacramentis figurauit, eo ipso perhibet testimonium iustitie Dei, quia in ea nemo iustificatur. Prophete perhibent testimonium, id prenuntiando uod Christi impleuit aduentus.

uERS. 22.---Iustitia autem, etc. Non qua ipse iustus est essentialiter, sed qua induit impium: quando misericorditer de infideli facit fidelem. Idcirco autem Dei iustitia dicitur que magis proprie uidetur dici misericordia, quia de promissione originem habet:  et cum promissum Dei redditur, iustitia Dei dicitur. Iustitia enim est quia exsolutum est quod promissum est, et cum suscipit confugientes ad se iustitia Dei dicitur quia non suscipere iniquitas est.

uERS. 23.---Egent gloria, id est, indulgentia et uenia peccatorum.

uERS. 24.---Iustificati gratis. Non per legem, non per propriam uoluntatem, sed per gratiam Christi, non tamen quod sine nostra uoluntate fiat. Sed uoluntas nostra ostenditur infirma per legem: ut sanet gratia uoluntatem, et sanata uoluntas impleat legem, non constituta sub lege nec indigens lege. Gratis, id est nullis operum precedentibus meritis, alioqui gratia iam non est gratia, quandoquidem ideo datur non quia bona opera fecimus, sed  ut ea facere ualeamus.

uERS. 25.---Proposuit Deus, etc. Ad hoc ut ostenderet se ueracem in promissis, que ostensio necessaria fuit, non solum pro remissione presentium, sed et eorum que precesserunt in sustentatione Dei, Deo scilicet patiente et non puniente, tum ut ostenderet in hoc tempore Christi quod nullo alio tempore fieri potuit, ut sit iustus et iustificans eum qui ex fide est Iesu. Fidem in sanguine, id est, fidem passionis, uel per fidem et per passionem: neutrum enim sine altero ualet. Propter remissionem. Duplex effectus remissionis est, scilicet carere pena et frui gloria. Primum habuerunt ante Christi mortem iusti, quia penam actualem non sentiebant. Sed post Christi mortem data est eis gloria diuine uisionis,  a qua differebantur Deo sustentante eorum delicta.

uERS. 26.---In sustentatione. Patienter sustinuit Deus peccata eorum qui fuerunt ante legem, et sub lege: non puniuit, neque remisit, ita ut gloriam haberent, donec uenit qui delicta tam precedentium, quam subsequentium pretio sui sanguinis absolueret.

uERS. 27.---Exclusa est. Siue glorificationem dixerit laudabilem que in Domino est, eamque exclusam scilicet non ut abscederet, pulsam, sed ut emineret, expressam. Unde et exclusores dicuntur artifices argentarii; unde Psalmista: Ut excludanturii qui probati sunt , etc. Siue gloriationem  uitiosam commemorare uoluerit, eam per legem fidei dicit exclusam, id est eiectam et abiectam, quia per legem fidei quisque cognoscit, si quid bene uiuit, Dei gratia se habere.

uERS. 28.---Iustificari hominem. Non quin credens post per dilectionem non debeat operari, ut et Abraham filium immolare uoluit. Sequuntur enim opera iustificatum, non precedunt iustificandum, sed sola fide sine operibus precedentibus homo fit iustus, ut non magis sint iusti, qui opera legis timore fecerant, cum fides per dilectionem operetur in corde, etiam si foris non exit in opere. Unde et non meritis priorum operum ad iustitiam fidei uenitur, in quo Iudei se preferebant. Bona enim opera que dicuntur ante fidem, inania sunt, ita ut uideantur  esse magne uires, et cursus celerrimus preter uiam. Ubi fides non erat, bonum opus non erat. Bonum enim opus intentio facit, intentionem fides dirigit. Sine operibus. Precedentibus, non sequentibus, sine quibus est inanis fides, ut Iacobus ait: Fides sine operibus mortua est ; et ipse Paulus: Si habuero omnem fidem , etc.

Per fidem. . Ipsa est fides Christi quam commendat Apostolus que per dilectionem operatur.

uERS. 31.---Absit. Lex enim non destruitur, cum impleta secundum spiritum, cessat secundum litteram. Statuimus. Quia ostendimus completum quod lex dicit, uel statuimus, id est firmamus, quia hec gratia fidei est, qua lex impletur, lex que sine fide  infirma esset. Legis enim status firmatur, quia mystica et ceremonialia spiritualiter implentur, et quod minus in moralibus pertinebat, in Euangelio additur. et quod lex uenturum promittebat, fides Euangelii aduenisse testatur. Mystica ergo et pro mittentia, in Euangelio impleta sunt secundum spiritualem intelligentiam, littera autem occidens tollitur.



CAPUT Iu.

uERS. 1.---Secundum carnem. Id est ex operibus legis. Quasi dicat: Dicemus quod fuit iustus ex eis? non, quia si ex carnali obseruatione est iustus, habet gloriam eternam que ex iustitia sequitur: sed a se habet eam, non a Deo. uel, hec iustificatio est in opinione hominum, et non apud Deum. Ad Deum  autem habet gloriam: non ergo ex operibus iustificatus est. Si ergo non ex operibus iustificatus est, unde iustificatus est? Sequitur et dicit unde, etc.

uERS. 3.---Credidit. Credere, sufficiens causa fuit ei iustitie, et est aliis, sed tamen qui habet tempus operandi, ei non dabitur merces secundum gratiam tantum, sed secundum debitum operationis sue; sed ei qui non habet tempus operandi, si credit, sola fides sufficit ad iustitiam, et ita ad salutem secundum gratiam propositam omnibus, uel secundum quod Deus legem ante posuit.

uERS. 4.---Ei autem, etc. Quasi dicat: Abraham est iustus ex fide: sed ei qui operatur illa carnalia,  uel aliqua bona ut gratiam mereatur, si merces est ei, non est ex gratia, sed ex meriti sui debito. Illi uero qui non facit hec carnalia uel aliqua bona, sed tantum credit, fides sufficit ad iustitiam, et ita attribuit aliis quod dixit Abraham, scilicet quod si est iustus ex operibus, habet gloriam, sed non apud Deum, et ideo ex fide.

Secundum gratiam. Si gratia est, gratis datur seu gratis constat. Nihil boni fecisti, et datur tibi remissio peccatorum. Attenduntur opera tua et inueniuntur omnia mala.

Sed secundum debitum.  Non tibi blandiaris de meritis, etc., usque ad ipsius dono et largitione faciamus.

uERS. 5.---Credenti autem, etc. Non dicit ei.  Credit enim illi qui credit uera esse que ille loquitur, quod et mali faciunt. Credere illum est credere quod ille sit Deus, quod et diaboli faciunt. Sed credere in eum, est illum credendo amare, credendo diligere, credendo in eum ire, et eius membris incorporari.

Secundum propositum. Quasi dicat: Sine operibus precedentibus iustificatur impius, et hoc secundum propositum gratie Dei, id est, secundum gratiam Dei propositam omnibus credentibus, uel secundum quod Deus longe ante posuit.

uERS. 7.---Remisse. Remittere, tegere, non imputare, eiusdem rationis et sensus sunt uerba. Iniquitates. Intelligitur per iniquitates originale peccatum, scilicet fomes peccati, qui dicitur concupiscentia  uel concupiscibilitas, siue lex membrorum, siue languor nature et aliis nominibus. Et illa ante baptismum culpa est et pena, post baptismum autem pena et non culpa, que paruulum habilem concupiscere, sed, non concupiscere, facit: adultum uero etiam concupiscere, que quidem in baptismo remittitur et transit secundum reatum, sed remanet secundum actum. Originale autem dicitur, quia ex uitiosa originis nostre conditione trahitur, et quia ex uitiosa lege concipiendi ex peccato primi hominis accidenti concepti sumus, id est, carnis concupiscentia, ideo peccati rei sumus quod originale dicitur.

Tecta sunt peccata.  Non sic intelligatis quod dixit: peccata cooperta sunt, quasi ibi sint et uiuant.  Tecta ergo dixit, ut non uiderentur, Dei autem uidere peccatum, punire est.

uERS. 9.---In circumcisione, id est, tempore circumcisionis reputata est fides Abrahe ad iustitiam.

uERS. 10.---Sed in preputio, id est, tempore preputii.

uERS. 13.---Non enim per legem promissio. Promissiones alie sunt facte Christo quam Abrahe. Abrahe enim facte sunt ita, ut qui eum ita imitarentur, a Christo benedicerentur, Christo autem non sic, sed ita ut non tantum esset exemplar et forma institutionis morum et operum, sed quod benediceret benedictione eterna imitantibus eum. Semini eius.  Id est credentibus omnibus qui sunt semen Abrahe, non carne, sed imitatione. uel Christo cui facta dicitur promissio, quia in eo implenda erat.

uERS. 14.---Si enim, etc. Quasi dicat: uere Abraham non est heres mundi per legem: quia filii eius per legem, non sunt ii qui filii dicuntur heredes, scilicet quod ipse habet possidentes. Nam si hoc esset, hec inconuenientia inde sequerentur: Quod fides esset frustrata, qua constat iustum fuisse Abraham, quod promissio esset abolita, id est inexpleta, ut nulli sint heredes: lex enim nullos facit heredes, nam potius iram operatur, ita preuaricationem; nam ex ea est preuaricatio, quia sine ea non est. Ideo quia si ex lege ista sequerentur: tunc ex fide sunt heredes, et sic est firma promissio.

 uERS. 15.---Lex iram operatur. Ut reos faceret delinquentes, non efficienti causa, sed non adiuuante gratia, uel reos faceret temporalibus penis iram operaretur, quia preuaricationem, quod qualiter sit, aperit, dicens:

Ubi enim, etc.  Ostendit quod preuaricatio esse non possit nisi lex fuerit; non tamen si lex sit, omni genere preuaricatio erit: potest enim fieri ut sit lex, et preuaricatio non sit, at non e conuerso.

Nec preuaricatio. Non ait: Non est iniquitas. Omnis enim legem preteriens iniquus, sed non e contra. Qui enim legem non acceperunt, iniqui dici possunt, preuaricatores autem dici non possunt.

uERS. 16.---Non ei qui ex lege. Quia hic talis a gratia excidit, et ideo causa fidei a lege recedendum  est, ut firma sit promissio: lex enim sine gratia promissionis non solum non aufert, uerum etiam auget peccatum.

uERS. 18.---Qui contra spem. Incipit commendare fidem Abrahe, ut imitemur eum qui per fidem iustitiam et talem promissionem accepit.

Sic erit semen, etc. Sciendum quoniam Abraham Deum prius trinum et unum cognouit, et per hoc fidei meritum, omnium peccatorum remissionem adeptus est. Post iustitiam uero, ut multarum pater fieret gentium, a Deo promissionem accepit. Deinde facta fuit sibi rursus promissio quod ita fieret semen suum sicut stelle, etc.

uERS. 19.---Non est infirmatus. Aliqui ratione mundi inflati, Deum neglexerunt: ideo que mundo  sunt impossibilia, Deus fecit, ut per hec credentes, saluarentur.

uERS. 20.---In repromissione. Isaac contra naturam humane generationis promissus, in signum fuit Dei Filium contra humanam naturam nasciturum ex homine: filiosque hominum per spiritum regenerationis ex peccatoribus filios Dei, ex mortalibus immortales generandos.

uERS. 24.---In eum qui suscitauit Iesum, etc. Sermonem de Domino apte aggressus est, et ait, non propter peccata sua mortuus est, nam hoc modo non debuisset resurgere, sicuti neque quispiam ante illum, sed propter peccata nostra, ut nos ab eis liberaret. Quemadmodum et Abraham ac Sare matricem  senectute ac sterilitate iam emortuos uite restituit, filiorumque procreationi.

uERS. 25.---Qui traditus. Mors Christi sola interitum ueteris uite signat, et in sola resurrectione noua uita significatur, que a iustificatione incipit, et in immortalitate perficietur.



CAPUT u.

uERS. 1.---Ex fide. Superius dixit, iustificati gratis per gratiam, ne ipsa fides superba sit. Non dicat fidelis: ut merear iustificationem, habeo fidem: respondetur enim ei: quid habes quod non accepisti? Pacem habeamus, qui ei reconciliati per ministrum gratie Christum.

uERS. 2.---Per quem. Enumerat beneficia que a  Christo habentur.

uERS. 3.---Tribulatio. Quod tribulatio non tollit patientiam, facit caritas que est proprium donum Spiritus sancti.

Spem. Id est certitudinem glorie future, que humane rationi uana uidetur: sed testimonio uirtutis, id est patientie uel miraculorum, firmatur.

uERS. 5.---Spes autem. Quia est in Deo qui non fallit, non in homine mendace, cuius spei pignus est Spiritus: legitur enim: Fons aque tue sit tibi proprius, et nemo alienus communicet tibi ; ipse est Spiritus, quem non possunt accipere mali, et caritas est, quam habere et malus esse non potest aliquis. Sed nomen Christi habere et baptismum, corpus Domini sumere, et cetera sacramenta  habere, et malus esse potest. Charitas ergo est proprium donum Spiritus, et singularis fons.

Charitas Dei. uel Deus late nos diligit: et hoc habemus in cordibus nostris per Spiritum qui facit nos intelligere caritatem Dei erga nos.

uERS. 6.---Ut quid enim. Cum Deus nos diligat, uel nos eum per Spiritum, spes implebitur: quia nisi ita sit, frustra est passus Christus. Et hoc est cur Christus pro impiis, id est pro dilectione impiorum uel pro uice eorum, pro impiis, non qui olim fuissent, et non tunc, sed cum essemus infirmi in peccatis.

Secundum tempus, id est, per triduum tantum, ne desperes de eius potentia cuius apparet in morte beneuolentia: a quo tales arrhas accipimus, quod donauit  impiis mortem suam, qui seruat iustis uitam suam. Mortuus est pro te, o homo mortalis, ut uiuas cum illo. Suscepit mortem nostram, ut donaret nobis uitam suam: accepit ex te, unde moreretur pro te. Induit se, ubi pro te moreretur: induet te, ubi cum illo uiuas. Induit se carne mortali in uirginitate matris: induet te uita perenni in equalitate Patris.

uERS. 7.---uix. Dicit, pro iusto. Forsitan pro bono: ostendit utrumque difficile et rarum, sed alterum difficilius et rarius.

Pro iusto, etc. Iustus pro exercitio, qui et bonus; sed est et bonus qui non iustus, id est qui natus est in simplicitate: innocens qui nondum laborauit,  ut amplificaret se bonis, ut sunt paruuli in baptismo mundati; et licet iustus melior, causa tamen innocentie miserabilior quam iustitie, quia non est huiusmodi iustitia sine seueritate.

uERS. 8.---Cum adhuc. Ecce dum oderat secundum peccata, amabat secundum quod opus eius: quod et fecit ante mundi constitutionem. Dicendum erat quantum nos dilexit, ne desperaremus; et quales, ne superbiremus. Fuit et alius modus possibilis Deo qui omnia potest, sed nullus nostre miserie sanande conuenientior. Quid enim nos tantum erigit, et a desperatione immortalitatis liberat, quam quod tanti nos fecit, ut homo pro nobis moreretur?

uERS. 9.---Multo igitur. Grauius est pro peccato  mori et peccatum tollere, quam iam iustos etiam cooperantes saluare. In sanguine. Quia sic superatur iustitia diabolus, non potentia. Iustitia, quia immeritum, scilicet Christum diabolus occidit: unde et alios iure perdit. Non potentia, quia diabolus amator potentie, desertor iustitie est, in quo homines magis eum imitantur. Placuit igitur Deo ut non potentia, sed iustitia uincens hominem erueret, in quo homo eum imitaretur: postea uero in resurrectione secuta est potentia, quia reuixit mortuus, nunquam postea moriturus.

uERS. 10.---Inimici essemus. Non quoquomodo peccatores. Reconciliati sumus. Quia prius iuste eramus sub potestate diaboli natura deprauata peccato.

 uERS. 12.---Propterea. Dixit per Christum esse iustitiam et uitam. Et quod possit esse per eum, per similitudinem in minori probare intendit.

Per unum. Adam scilicet non unam Euam dixit Apostolus: consuetudinem tenens, dum successionem posteritatis humane  non mulieri, sed uiro attribuit. Non enim ex muliere posteritas, sed ex uiro nominari solet. uel, quia mulier de uiro est, et utriusque una caro. Siue ergo ab Eua, siue ab Adam dicatur, utrumque ad primum hominem pertinet: et per hoc Apostolus peccatum originale propagationis intelligi uoluit cuius princeps Adam, non imitationis, cuius princeps diabolus; unde: Inuidia diaboli mors intrauit in hunc mundum.

 In omnes homines. Quia etiam ante legem, cum non ita uideretur lege non docente; imputa batur quidem peccatum apud homines, sed non apud Deum ut putabant peccatores apud quem putabatur impune futurum, cum nesciretur iudicaturus: sed ubi lex data est, nouerunt Deum curare humana et iudicare. Ante non imputabatur, sed regnauit mors secure, possidente homines diabolo pro impunitate credita usque ad Moysen per quem rediit cognitio unius Dei. Regnauit ergo mors , non tamen in omnes, sed in similes preuaricatori Ade, qui, neglecto Deo, creature seruierunt, sicut ille loco Dei, diabolo consensit. Tales erant fere omnes usque ad legem. Perpauci,  ut Abraham, uni Deo seruierunt, et in eos non regnauit mors, imo sub spe seruati sunt in aduentu Christi liberandi.

uERS. 13.---Usque ad legem, etc. Id est quia nec lex potuit auferre peccatum, sed auxit, siue naturalis, siue scripta: sed non imputabatur, id est ignorabatur: regnauit tamen usque ad Moysen, id est legem: quia nec ipsa potuit regnum mortis auferre, que regnat dum non sinit reatus peccati ad uitam eternam uenire, sed ad gehennam trahit. Hoc regnum sola gratia Christi destruxit etiam in antiquis: preter quos in omnes regnauit: etiam in eos qui non sua propria uoluntate peccauerunt, sicut Adam, sed originali uitio tenebantur ut pueri.

uERS. 14.---Sed regnauit. Non imputabatur, sed  effectus indicabat, quia mors corporalis regnauit quotidie per aliquas passiones, tandem dissoluendo usque ad Moysen, cum minus uideretur.

Qui est forma. Adam est forma Christi: quia sicut ille est pater omnium secundum carnem, sic Christus secundum fidem; et sicut ex latere illius formata est Eua, sic ex huius latere profluxerunt sacramenta, per que saluatur Ecclesia. Ideoque sicut ille communicare potuit filiis suis peccatum et mortem, sic iste suis iustitiam suam et uitam, et etiam iste plus boni suis confert, quam ille mali: et ideo magis potest saluare quam ille perdere.

uERS. 15.---Sed non sicut, etc. Forma est in hoc, quod unus emendat, unus peccauit, sed causa Ade non talis est qualis Christi: quia unum est  delictum Ade, quo multi, id est similiter preuaricantes mortui sunt, sed Christi gratia in plures: quia et in hos, et in non similiter preuaricantes.

uERS. 17.---Si enim.  Mors regnauit, non regnat, quia qui per legem, etc., usque ad non enim generalis damnatio uel iustificatio in omnibus.

Per unum regnauit, etc. Quia quas uires in illo habuit, in omnes posteriores exercuit, quorum materia fuit: sicut et culpa, que eius solius fuit; in omnes transfusa est. Multo magis, etc. Quia eternaliter, cum in eis regnauerit mors temporaliter et cum fine.

uERS. 18.---Per unius iustitiam, etc. Non quod omnes geniti ab Adam regenerentur per Christum, sed sicut nullius carnalis generatio est nisi per  Adam, sic spiritualis nullius nisi per Christum. Si qui essent preter Adam generati, et si qui preter Christum regenerati, non diceret omnes et omnes. Sicut autem nullus homo preter illam generationem, sic nullus iustus preter istam. Eosdem post dicit multos.

uERS. 19.---Sicut enim, etc. Determinat delictum unius et iustitiam unius, ut sicut ille merito peccati perdidit, ita iste merito iustitie nos liberasse uideatur. Ita et per unius, etc. Hominis ait, non, Dei uel uerbi fidem, ne putes antiquos iustos in solo uerbo Dei, id est solius uerbi fide sine fide incarnationis liberari.

uERS. 20.---Lex autem, etc. Ostenderat Christum  dimittere omnia peccata tam originalia quam actualia: hic addit quod et a peccato legis liberat, id est preuaricatione, ut Iudei Christo magis sint obnoxii; quasi dicat: Prima est iustificatio, lex autem latenter intrauit.

 Dicit hic Apostolus quid prouenerit data lege, etc., usque ad Deus omnia dimisit.

Lex autem subintrauit. Natis in peccatis datur lex ad domandam superbiam quasi: Non deest qui iubeat, sed deest qui impleat, quia in peccato natus implere non potest: ideo natus est Christus, id est gratia que sanaret. Ut abundaret delictum. Ut scilicet qui in sordibus erat preuaricando magis sordesceret, ut mediocris pedagogum haberet, perfectus signum, et durus sentiret  flagellum. Superabundauit. Quia et gratia Christi etiam his proficit quos diabolus uincere non potuit: et quia peccatum ad tempus regnauit, gratia in eternum.

uERS. 21.---Sicut regnauit peccatum in mortem. Non addit, per unum uel per Adam: quia non de illo solum agit quod ex Adam traxerunt homines, sed et de eo quod sua uoluntate addiderunt. Sed cum dicit: Gratia regnet, addit, per Iesum Christum, etc., quia per eum non tantum originalis, sed et uoluntariorum fit remissio peccatorum.



CAPUT uI.

uERS. 1.---Permanebimus. Hoc peruersi accipiunt ex illo: Ubi abundauit delictum, superabundauit  et gratia. Hoc dicere est esse ingratos gratie. Et quia gratia uiget, ubi delictum abundauit, non est permanendum in peccato, ut quidam estimant pro maiori gratia. Non enim peccantis merito, sed subuenientis auxilio superabundauit gratia, ubi abundauit delictum. Non ergo permanendum in peccato, sed potius debemus et possumus esse peccato quasi mortui et sepulti per ipsam gratiam et resurgere in iustitiam, et post, in uitam eternam.

uERS. 2.---Mortui sumus. Id est liberati a peccato per baptismum, ut iam non dominetur in nobis per gratiam. Mori enim peccato, est liberari a peccato. Quomodo adhuc, etc. Cum enim hoc prestiterit gratia, ut moreremur peccato, quid aliud facimus si uiuimus in eo, nisi ut gratie simus ingrati?

 uERS. 3.---An ignoratis. Mortui peccato quod fit in baptismo, non debemus ei iterum uiuere, ut iterum mori sit ei necesse: quia in morte Christi, id est, in similitudine mortis Christi ut sicut semel mortuus est carne, et semper uiuit, ita nos semel mortui malo per baptismum, semper uiuamus bono. uel in morte dicit: quia mors est causa huius purificationis.

uERS. 4.---Consepulti. Quidquid gestum est in cruce Christi, in sepultura, in resurrectione, in ascensione, in sedere ad dextram, ita gestum est, ut his rebus mystice non tantum dictis, sed etiam gestis configuretur uita Christiana. Attende singula Christi, qui uixerat uetus homo secundum penam, famem, sitim  et huiusmodi, non secundum culpam: hoc modo uetustatem finiuit et disposuit, ut dolorem crucis sustinens, sic haberet membra distenta et fixa, ne ad priores actus mouerentur, a quibus etiam sepultus quieuit, humanis subtractus aspectibus, exigens a nobis, ut uetustatem peccatorum cum dolore et gemitu penitentie deponamus: membra per continentiam et iustitiam confixa sint, ne ad priora mala redeamus, a quibus ita perfecte quiescamus, ut nec eorum uisio, nec memoria habeatur: et non solum hoc a nobis exigit in sacramento passionis, sed et eum si uolumus imitari, efficit. Surrexit a mortuis. Mors et resurrectio Christi etiam sacramenta sunt.

uERS. 6.---uetus homo. Id est, ueteres actus sunt crucifixi, id est, mortui. uetustas nostra et maledictio  in duobus consistit, scilicet, in culpa et pena. Christus autem sua simpla uetustate nostram duplam consumpsit. In sepulcro enim uno die et duabus noctibus quieuit. Per unum diem simpla eius uetustas signatur, per duas uero noctes gemina nostra; unde: Culpam nostram Christus deleuit presentem, preteritam, et futuram. Preteritam remittendo, presentem ab ea retrahendo, futuram ut uitaremus gratiam conferendo. Penam quoque similiter consumpsit, gehennalem prorsus delendo, ut eam uere penitentes non sentiant. Temporalem uero non penitus quidem tulit: manet enim fames, sitis, mors et huiusmodi; sed regnum et dominium eius deiecit, et in nouissimo penitus exterminabit.

uERS. 9.---Scientes quod Christus. . Unus  resurrexit iam non moriturus. Resurrexit Lazarus, sed moriturus; resurrexit filia archisynagogi, sed moritura; resurrexit filius uidue, sed moriturus: resurrexit Christus non moriturus. Audi Apostolum, Christus resurgens, etc. Talem spera resurrectionem, et propter hoc esto Christianus, non propter felicitatem terre huius.

uERS. 10.---Quod enim mortuus est peccato.  Sacramentum baptismatis Apostolus commendat, ut quomodo ille semel moriendo similitudine peccati mortuus predicatur, ita quicunque fuerit in illo baptizatus, eidem rei, cuius illa fuit similitudo, moriatur, id est, peccato; et uiuat a lauacro renascendo, sicut ille a sepulcro resurgendo.

uERS. 11.---Ita et uos. Quidquid supra dixit  esse hominibus per gratiam Christi, hic Romanis attribuit.

uERS. 12.---Non ergo. Quia supra dixit nos mortuos esse peccatis, et non debere uiuere in eo, cum nemo sine peccato: determinat a quibus maxime est cauendum, quasi concludat quod supra querebatur: Permanebimus in peccato.

Obediatis concupiscentiis. Concupiscentia aliquando nomen est fomitis, scilicet uitii innati; aliquando actus interioris, qui est etiam in primo motu, qui dicitur propassio, et in secundo qui dicitur delectatio, et in tertio qui dicitur consensus. Hic non prohibet concupiscentiam, que est in primo motu, quia non est in potestate nostra quando surgat: sed  Dei gratia compescere possumus, ne usque ad delectationem et consensum perueniat, quod prohibet.

uERS. 15.---Quid ergo? Quia lex a Deo, peccat qui eam dimittit pro gratia. Quid ergo? Peccabimus. Quia non sub lege, que terret, sed sub gratia, que bene promittit? quid ergo? peccabimus? Hoc quidam, qui legem quasi coherentem uel cercentem predicant, et tenendam.

uERS. 16.---An nescitis quoniam, etc. Ne Deum profitentes uerbis, facti simus diaboli, premonet nos esse seruos eius cuius uoluntatem facimus.

uERS. 17.---Gratias autem Deo, etc. Et eorum mutationem ostendit, et quam sit ei hoc gratum aperuit, Deo hymnum offerens. Eratis enim, inquit, serui peccati: uestra autem sponte liberaque animi  uoluntate illius dominium excussistis, et spiritualem doctrinam amplexati estis. Formam doctrine. Nostra doctrina est forma, que imaginem Dei deformatam restituit.

uERS. 19.---Humanum, etc. Hactenus ostendit Apostolus non esse peccandum. Hic dicit quid deinceps sit agendum ut scilicet seruiatur iustitie, de qua nullus est qui possit se excusare, quia nullus est qui non possit bene operari, saltem uoluntate: quod idem est per gratiam.

Sicut enim exhibuistis, etc.  Si non plus, uel quantum tunc, ne fides quasi aspera et importabilis fugeretur.

Sicut tunc nullus timor cegit, sed libido uoluptasque peccati duxit, sic modo delectatio iustitie  adulte, etsi nondum perfecta; unde dixit: Humanum.

Ita nunc. Quia plus etiam deberet amari iustitia, quam tunc fuit iniquitas, ut pro iustitia toleret homo dolores, et contemnat omnia, etiam mortem.

uERS. 20.---Liberi. Libertas serui est, quando eum peccare delectat, quod est ex libero arbitrio. Liberaliter seruit, qui uoluntatem Domini libenter facit; sic et iustitie libere seruit, qui amat, qui letatur.

uERS. 21.---Quem ergo fructum. Hec rememoratio facit priora abhorrere, et magis obnoxios gratie. Erubescitis. Est enim quedam temporalis confusio, scilicet, perturbatio animi respicientis peccata  sua, et respectione horrentis, et horrore erubescentis, et erubescendo corrigentis. Finis illorum, etc. Quia mors est digna retributio pro peccato: sed uita eterna, que est finis iustorum, sola gratia datur per Christum, quia et merita ex gratia, et reddetur gratia pro gratia.

uERS. 22.---Nunc uero liberati.  Liberos dixit iustitie, non liberatos: nunc a peccato non liberos, ne sibi hoc tribuant, sed dicit proinde liberatos, ad sententiam Domini: Si Filius uos liberauerit, uere liberi eritis .

Stipendia. Merito stipendium, quia militie diabolice mors eterna tanquam debitum redditur. Cui redderet coronam iustus Iudex, si non donasset gratiam  misericors Pater? quomodo ista debita redderetur, nisi prius illa gratia gratuito donaretur?

 Cum genus humanum peccata longe separauerint a Deo, per mediatorem, qui solus sine peccato natus est, uixit et occisus est, reconciliari nos oportebat, ut et humana superbia per humilitatem Dei argueretur ac sanaretur, et demonstraretur homini quam longe a Deo recesserat, etc.



CAPUT uII.

uERS. 1.---An ignoratis. Hactenus de ui gratie: nunc, quod lex ultra non est tenenda, et agit de fine legis, et priori eius inutilitate: non ergo mirentur Romani quia Apostolus dicit: Non estis sub lege, sed sub gratia: supra dicebatur non iustificare,  hic debere cessare; quia data usque ad Christum. Ordo: An ignoratis hoc scilicet: quia lex naturalis in homine dominatur quanto tempore uiuit, quod non debetis ignorare; quia legem scitis, et ego loquor scientibus legem? in qua quod dico manifestatur, si spiritualiter intelligatur, uel lex Moysi dominatur in homine, ut ei obediat; quia et uos scitis legem Moysi, scientibus enim, etc. Et sic dupliciter potest legi littera, uel de lege naturali, uel de lege Mosaica. uiuit. Mortua enim dicitur lex, cum cessat eius auctoritas.

uERS. 2.---Nam que sub uiro. Ut firmet animos eorum, exemplo humane legis utitur. Sciunt legem Romani, quia non sunt Barbari, sed naturalem iustitiam comprehenderunt, partim ex Grecis, sicut Greci  et Hebrei.

uERS. 3.---Igitur uiuente marito, etc. Si seruans legem mortuam, uult esse fidei, adulter est in utroque, nec prodest ei Christus. Si autem mortuus fuerit uir. Sic finita lege non preuaricatur, qui ad Christum transit dimissis figuris.

uERS. 4.---Per corpus Christi. Quia Christus fuit impletio et ueritas: legalia uero figura et umbra Christi fuerunt, et eorum que in Christo impleta sunt.

uERS. 5.---Cum enim essemus. Hic quatuor actus hominis ponit, ante legem, sub lege, sub gratia: deinde in alia uita ubi nullum bellum.

uERS. 6.---Nunc autem, etc.  In precedenti similitudine tria sunt: uir, etc., usque ad quod eum  non uincant.

A lege mortis. Aucta est enim concupiscentia cum lex prohiberet ubi non erat fides, et ad cumulum peccatorum, preuaricationis crimen adiectum est; quia ubi non est lex, nec preuaricatio.

In nouitate spiritus. Operibus noui hominis, que non nostris uiribus uel lege attingimus, sed gratia, scilicet spiritus in quibus sic est immorandum, ut nichil addatur de legis operibus, que uetusta sunt.

uERS. 7.---Quid ergo dicemus. Quandoquidem lex mortis est et auxit uires peccati, detinens a bona operatione; uidetur ergo lex peccatum, id est docens peccare, uel talis pro qua donata peccauit auctor eius, quasi male rei. Non, sed potius bonum  est: peccatum fecit agnoscere, quia prius nesciebantur quedam uel esse peccata, uel adeo esse grauia, uel esse punienda. Absit. Sed peccatum. Ostendit legem non esse peccatum, sed indicem peccati: ut sic anima reatus sollicitudine ad percipiendam gratiam conuerteretur.

 Absit. Uno uerbo legem absoluit, etc., usque ad magna est Apostoli defendentis auctoritas.

 Illud autem, Non cognoui, et Nesciebam, non hic ignorationem omnino significant, sed hoc dicit: Naturalis discretionis exactiorem cepi cognitionem per legem.

Nam concupiscentiam. Hoc legit Apostolus generale, unde omnia. Bona lex, que dum hoc prohibet, omnia prohibet. Concupiscentiam. Aliqui generalem  intelligunt. Alii illam de qua in Decalogo: Non concupisces rem proximi tui uel uxorem . Generalem, quia ex ea omne malum. Nesciebam. In sua persona generalem agit causam.

uERS. 8.---Occasione autem accepta. Quia talis est nostra carnalitas, ut ardentius desideret prohibita: quibus non memoratis, iaceret quasi sopita. Et diabolus uidens legem in auxilium hominibus datam, magis exarsit et magis institit, ut eam uerteret illis in perniciem, cum prius quasi secure possidens minus tentaret, uel occasione accepta in ipsis rebus, ut uisa muliere uel auro.

 Minor erat concupiscentia quando ante legem securus peccabas, etc., usque ad omnis est, quando transcendit legem.

  Omnem concupiscentiam, dicens, cuncta peccata signat. Erat enim ante peccatum, sed non omne, quando crimen preuaricationis adhuc deerat. Sed omne peccatum modo accessit, quia etiam preuaricatio.

 Aucta est enim concupiscentia ex prohibitione legis, quando adhuc gratia deerat liberantis.

uERS. 9.---Ego autem uiuebam. Patet: quia non ex sua, sed ex persona hominis generaliter loquitur. Ego autem uiuebam. Nota duos homines in eodem, interiorem et exteriorem, id est rationem et fomitem, qui est in carne. Interiorem dicit consentire legi, et eius testimonio bonam esse legem approbat. Exteriorem uero contra interiorem et contra legem repugnare et captiuare et per legem maiorem  potestatem peccandi habere. Sed cum uenisset, etc. Hic secundus actus sub lege. Id est: Hic loquitur Apostolus in statu hominis positi sub lege. Reuixit. Cepit apparere et rebellare. Reuixit, ait, non uixit. uixerat enim aliquando in paradiso, quando contra preceptum datum satis apparebat admissum. Sed cum homines nati peccatores sine mandato uiuerent, tanquam mortuum latebat sine cognitione, quia sine cohibitione: sed data lege, in notitia hominis reuixit, quod in notitia primi hominis aliquando uixerat.

uERS. 10.---Inuentum. Ante erat sibi ignoratus peccator, sed modo factus manifestus sibi preuaricator.

 Nam. Quasi dicat: Quomodo mihi datum est ad mortem? Quia per illud seductus falsa dulcedine. Occasione accepta, etc. Quod concupiscitur, fit dulcius dum uetatur, et sic fallit peccatum per mandatum. Ex prohibitione, namque ubi caritas deficit desiderium mali crescit: quo acto dulcius fit quod prohibetur, et ita fallit falsa dulcedine. Fallax enim dulcedo est, quam plures atque maiores penarum amaritudines sequuntur. Seduxit. A bono ad malum traxit, et per hoc ad eternam damnationem perduxit.

Occidit.  Gladio tuo quem portabas, etc., usque ad esto ergo humilis et poteris uincere.

uERS. 12.---Itaque lex quidem. Ipsa est sancta, sane docens. Et mandatum, id est quod per eam  precipitur.

Sanctum, in se. Et iustum, id est iustificans peccatorem. Et bonum. Id est utile, acquirens uitam. Et cum constet mihi quod lex bona, et tamen ex ea mihi mors, ut supra dictum est, ergo quod bonum est, factum est mors, id est datur mihi a Deo, ita ut sit efficiens causa mortis? Non: sed fomes est efficiens, qui bonam rem uertit in malum.

uERS. 13.---Ut appareat peccatum. Non dico, ut sit, quia etiam erat, quando non apparebat, ut supra. Concupiscentiam nesciebam. Non dixit, Non habebam.

Per bonum. Legem. Non utique efficientem peccatum, sed potius demonstrantem et prohibentem illud.

 Ut fiat supra modum. Quia per legem non defecit, sed magis solitis cupiditatibus creuit.

uERS. 14.---Ego autem. Hucusque legem excusauit, quod non debet refundi in eam culpa; hic dicit, quod nec in principalem naturam, id est rationem, secundum hic quod a Deo habet; et ita non in Creatorem, sed in homines, qui ex se uitiati sunt, ut prauis motibus resistere nequeant. Carnalis sum. Non indecenter hoc etiam de seipso dicit Apostolus, secundum carnem quandiu hic uiuit, propter carnis motus. Et hoc bene dicit omnis sanctus. uenundatus sub peccato. Et hoc ex culpa primi hominis, qui pro delectatione cibi uetiti, se et omnes alios uendidit. uel, sub peccato, id est serui peccati sint. uel unusquisque uendidit se consuetudine proprie uoluntatis.

 uERS. 16.---Quod enim operor. Probat, quod seruus est peccati: quia quod operor secundum exteriorem dimittendo bona uel faciendo mala, intelligo secundum interiorem non esse operandum. uere operor quod non intelligo, quia et dimitto bonum quod uolo, et facio malum quod nolo. Non intelligo. Quia aliud uideo me per legem scire, et aliud agere. Non enim quod uolo bonum, hoc ago; sed quod. Subiectus peccato, facit quod non uult. Facio. Concupisco, non quod post concupiscentiam Apostolus eat, et eum ad mala trahat: luctabatur, non subiugabatur: de se hoc tibi proponit, ne de hoc desperes in te.

 uERS. 17.---Nunc autem. Iam redemptus: iam accepta gratia Christi qui fuit ante sub peccato uenundatus. Non ego. Libera est mens, caro captiua. Habitat, etsi non consentiendo ei, uiuit ex fide. Sunt desideria, sed si non regnant ipse non facit, faceret autem si consentiret. Sed quod habitat in me. Quomodo habitat, cum non sit substantia sed priuatio boni? Ecce primi hominis corpus corruptum est per peccatum. Ipsaque corruptio per conditionem offensionis manet in corpore, robur tenens diuine sententie date in Adam, cuius consortio anima maculatur peccato.

uERS. 18.---Nam uelle. uelle non: quia uelle bonum adiacet mihi, quia iuxta carnem iacet et quiescit, impotens surgere ab bonum operandum.  Iuxta: quia naturale est quodammodo bonum uelle per rationem, sed tale est hoc uelle, quod semper ui carnis superatur: uelle autem Dei carnem superat. uelle. Bona sunt que iubet lex, adeo ut naturaliter amet, et facere uelit, sed deest uirtus perficiendi.

uelle.  Semper bonus uult penitus non concupiscere, sed nunquam hoc perficit in hac uita.

Perficere. Non ait facere, sed perficere, quia non nichil facit. Agit bonum: quia concupiscentie non consentit; sed non perficit ut omnino non concupiscat, sic et hostis agit malum, dum mouet desiderium, sed non perficit, quia non pertrahit ad malum.

uERS. 19.---Non enim quod uolo. Bonum perficere non inuenio, quia nec bonum illud quod uolo. A  parte a qua minus uideretur ostendit, sed econtrario malum, quia etiam illud quod nolo, etc. uel, non inuenio bonum, quia non est ibi. Multi enim stulti non inueniunt bonum in aliqua re, quod tamen est ibi.

 Aliud est non concupiscere, aliud post concupiscentias suas non ire. Non concupiscere, omnino perfecti est; post concupiscentias suas non ire, pugnantis est, luctantis est. Ubi feruet pugna, quare desperatur uictoria?

uERS. 20.---Si autem, etc. Concludit superiorem sententiam: ergo ego non operor illud, scilicet malum, ex quo prior questio concluditur, scilicet quod consentit legi Dei. Sed quod habitat in me peccatum. Pressus peccato eius uoluntatem facit quod tamen  est uitio hominis. Hoc dicit, ut notet de quantis Deus hominem eruit.

uERS. 21.---Inuenio igitur. Dixerat legem bonam, naturam bonam que idem uult et ei consentit: hic adiungit bonam legem bone nature adiutricem; et tamen exterior homo coniuncta illa duo uincit: ut homo per neutrum posse euadere uidens, obnoxius sit gratie. uolenti. Tantum: quia perficere non possum, quia malum rationi prope est, insidians in carne est quasi ad ianuas anime, et aliud cogit facere, quam uult homo et lex.

uERS. 22.---Secundum interiorem.  Quia caro ex Adam traducitur peccatum in se habet, si anima traduceretur, et in ipsa habitaret peccatum:  quia anima Ade peccauit, si uero anima peccatum in se haberet, homo non se cognosceret.

uERS. 23.---uideo autem.  Ad corpus mortis pertinet, ut lex membrorum repugnet legi mentis dum caro aduersus spiritum concupiscit. Sed lex peccati non regnat, cum non obeditur desideriis eius. Legem in membris. Recte fomes peccati lex dicitur: quia legitime factum est, ut qui non obediuit suo superiori, ei non seruiat suum inferius, id est caro. Captiuum. Ex carne, ex parte: quia mens repugnat, et condelectatur legi Dei. Sic de ipso Apostolo legitur: mens non consentit peccato, mors contendit, mens non consentit. Est in me quiddam mortuum, quiddam uiuum: quid inde sperandum?

 uERS. 24.---Infelix. Non in mente, sed in carne. Quis me liberabit? Liberabitur cum mortale hoc induet immortalitatem, ubi nulla concupiscentia permanebit.

uERS. 25.---Igitur ego ipse. Hic tertius actus in lege spiritus. Sed quia dicit gratia se esse liberatum, ne quis torpeat securus, quasi peccatum non ultra noceat, determinat quomodo sit liberatio si in gratia manserit. Alioquin peccatum iterum occupabit. Ego ipse. Ego in carne, ego in mente: non duo, sed unus ex utroque; mente non consentio, carne concupisco.



CAPUT uIII.

 uERS. 1.---Nihil igitur nunc. Etsi ante, non nunc: cum in Christo. Nihil damnationis. Quia per gratiam baptismatis et lauacrum regenerationis solutus est et ipse reatus, cum quo eras natus, et quidquid ante commisisti.

 Etsi habent desideria carnis quibus non consentiunt, etc., usque ad sed hoc bonum fecit regeneratio.

uERS. 2.---Lex enim spiritus. Hic ostendit per quid gratia liberet, scilicet per Spiritum sanctum, quia lex spiritus. Est Spiritus sanctus qui docet quid sit agendum, et quid non qui est dator uite, et hoc per Christum qui dat Spiritum: et quomodo in Christo exponit.

uERS. 3.---Nam quod impossibile. Quomodo in  Christo facta sit liberatio, ostendit. Per carnem. Per carnalitatem, que rebellabat, et audita lege amplius est incitata; sic infirmata est lex littere per carnem, et ideo erat ei impossibile liberare a lege peccati et mortis.

Filium suum mittens.  Non ubi non erat: qui ubique est, etc., usque ad quia uisibilis mundo apparuit.

In similitudinem, etc. Non in carnem peccatricem; quia non eum mater concupiscentia sed gratia concepit. Non peccatrix ergo fuit, quia nec in libidinis concupiscentia concepta, nec peccati causam in se habuit, nec in ea peccauit. In pena ergo similis nostre, non in qualitate peccati.

 Et de peccato.  Hoc est: Per hostiam carnis sue quam obtulit in ara crucis, damnauit peccatum, et ad nichilum redegit in carne sua.

Damnauit. Id est destruxit diabolum, id est pro peccato quod facit in carne Christi. uel peccatum, id est fomitem procedentem de peccato Ade damnauit, id est debilitauit.

uERS. 4.---Ut iustificatio. Ita damnatur peccatum per Christum ut iustitia quam lex Moysi promisit consummaretur.

uERS. 5.---Qui enim secundum carnem. Ambuans secundum carnem non est iustus, quia nec qui est secundum eam. Cur non? quia carnalia pro summis bonis concupiscit, quod repugnat iustitie.

uERS. 6.---Nam prudentia. Qui hec que carnis  sunt sapit, non est iustus; nam prudentia carnis mors est. uita et pax. uita quidem ad id relatum, affectus carnis mors; pax autem ad id quod sequitur: affectus carnis inimicitia est ad Deum.

uERS. 7.---Quoniam sapientia carnis. Hec enumerando deterret a carnis obedientia.

Inimica est. Dum nil putat Deum posse, preter quod in naturis rerum uidetur.

uERS. 9.---Si tamen. Ambigue loquitur, quia nondum sunt perfecte fidei, sed spes est perficiendi. Spiritus Dei. Spiritus Christi, quia idem est Spiritus Dei et Spiritus Christi.

uERS. 10.---Corpus quidem. Nomine corporis hominem totum significat, sicut Ezechiel econuerso  nomine anime, cum inquit: Anima que peccauit, etc. Et sensus est: Si spiritus Christi in uobis est, licet corpus mortuum, id est homo mortuus fuerit propter peccata, id est in peccatis, spiritus tamen, id est anima que fuerat impia, uiuit: quia Deo, qui est uita, iungitur, et hoc propter iustificationem, id est peccatorum remissionem, que est ex Spiritu sancto. Mortuum, ait, non mortale. Ante peccatum enim corpus animale, id est mortale fuit, scilicet potens mori. Sed quod non necesse erat mori: modo mortuum dicitur propter peccatum, id est quod est necesse mori. Propter peccatum uitandum, reseruatur hec infirmitas, ut exinde peccare magis timeat.

uERS. 11.---Quod si Spiritus.  Attende quod Spiritus sanctus, etc., usque ad sicut et generationem  Filii quis enarrabit?

uiuificabit et mortalia.  Ecce quartus actus. In prima actione, etc., usque ad quia nos superiorem nobis Deum deserueramus.

Mortalia. Non mortua, quia in resurrectione cum mortale hoc induet immortalitatem, non solum necessitas moriendi, quam modo habet propter peccatum, sed nec mortalitas, quam habuit corpus animale ante peccatum, remanebit.

Propter inhabitantem. Euidentissime apparet non tantum Spiritus, sed etiam corporis morte propter peccatum hominem meruisse, et per Spiritum sanctum, utrumque liberatum a Christo.

uERS. 13.---Si autem Spiritu. uel Spiritu sancto  uel nostro: quod tamen non est, nisi agente Spiritu sancto.

uERS. 14.---Aguntur. Aguntur dicit, non reguntur. Plus est enim agi quam regi: agi enim dicimus aliquem, quasi uix aliquid agentem; regi autem quasi iam aliquid agentem, qui ideo regitur, ut recte agat. Sed aguntur, non quod nichil per se, sed quod, ut aliquid agant, impetu gratie impelluntur.

 Non se itaque fallant qui dicunt: Ut quid nobis, etc., usque ad accepisse se gaudeant.

uERS. 15.---Non enim accepistis, etc. Filii esse debetis, non serui, quia non accepistis spiritum seruitutis: qui inuitos timore pene seruire faciat.

Sed accepistis spiritum adoptionis. Idem est spiritus,  sed propter diuersa opera dissimiliter appellatur: Spiritus ire Aegyptiis dicitur, quibus aqua spiritu diuisa nocuit. Filius Isrel non dicitur ire, quibus aqua diuisa profuit. Spiritus timoris est, his qui per legem, de peccatis et sua infirmitate conuicti, gratiam spiritus non intelligebant. Spiritus libertatis eius opere istis quibus regeneratio in uitam eternam et fides, que per dilectionem operatur, impertita est. Unus ergo spiritus qui duos timores facit. Qui et duo genera seruorum faciunt. Est enim seruus qui et filius, qui timet Dominum et honorat patrem, unde Malachias: Si Dominus sum, ubi est timor meus? Si pater, ubi est honor meus? . Et est seruus qui timet penam, sed non diligit iustitiam. Et quia de timoribus fit mentio, sciendum est  preter naturalem timorem, qui omnibus inest, quatuor esse timores, scilicet: mundanum, qui malus est nec a Deo; et seruilem, qui bonus est et a Deo, sed non est sufficiens; initialem, qui bonus est et sufficiens; et castum, qui bonus est et perficiens, de quo hic agitur: Ipse enim generat nos filios Dei. In quo clamamus. Hoc iterum ex dono Spiritus, quod ita nos facit clamare Abba, Hebraice, pater Latine. Abba pater. Propter sacramentum, utrumque posuit Apostolus. Et in passione dixit Christus, Abba pater, quia Ecclesia est de utroque populo, cui compatiens in se ostendit filios eius  non debere desperare, si qua tempore passionis ex humana fragilitate tristitia irrepat.

uERS. 16.---Quod sumus filii Dei. Hoc recognoscere  facit Spiritus sanctus, dum in Ecclesia fit remissio peccatorum; quam etsi tota Trinitas faciat, ad Spiritum sanctum tamen intelligitur pertinere, quia communis est Patri et Filio, amborumque unio; per quam fit societas et unitas, qua efficimur unum corpus unici Filii Dei. Unitas enim nos compaginat, quam facit caritas, que non est nisi a Spiritu sancto. Hec dicuntur, ut amemus unitatem, et timeamus separationem.

uERS. 17.---Heredes. Etsi non decedat Deus, quod dicitur humanis legibus. uel decedet, ut non uideatur per speculum in enigmate sicut nunc, sed facie ad faciem. Potest etiam dici, quod Christus caput nostrum ad passionem decedens, nobis reliquit  pacis ecclesiastice possessionem, sicut ipse ait: Pacem meam do uobis, pacem meam relinquo uobis . Christus etiam est hereditas nostra. Unde: Dominus pars hereditatis mee , etc.

Si tamen compatimur. Mortificare facta carnis, unde uita erit, nemo potest sine molestia, cui necessaria est patientia.

uERS. 19.---Nam exspectatio creature. Creatura, sunt boni, qui in creatione Dei manent, uel quia sunt causa omnium. Corruptio est uanitas, cui subiecta est creatura. Omnia enim que nascuntur infirma et corruptibilia sunt, et per hoc uana: quia statum suum tenere non possunt.

 Quod ait, nam exspectatio, etc. Sic intelligendum est, ut neque sensum, etc., usque ad laborat  et corruptioni subiacet.

uERS. 20.---Non uolens, etc. Sponte peccauit, sed non sponte fert penam, quod subiicitur fallacie: sed propter iustitiam et clementiam eius qui et peccatum punit, et sanare intendit.

uERS. 21.---Quia et ipsa creatura.  Modo creatura tantum cum nondum filiorum forma perfecta, etc., usque ad homo enim, signaculo imaginis amisso, remansit tantum creatura.

Liberabitur. Reuelabitur, exspectat reuela; subiecit liberabitur. Hec omnia per Spiritum.

uERS. 22.---Omnis creatura.  Homo. Omnis creatura est uel corporalis, etc., usque ad etsi non in omnibus hominibus. Omnis creatura.  Omnia elementa cum labore sua explent officia, quod est  nostri causa: unde quiescent nobis assumptis; et ideo diligenter nos paremus.

Ingemiscit. Semper in hoc noua est, quod notatur per inchoatiuum uerbum, et pro desiderio patrie celestis. Parturit. Id est dolet.

Usque adhuc.  Quia etsi aliquis in sinu Abrahe dolere destitit, tamen adhuc in his qui nondum sunt liberati, omnis creatura ingemiscit.

uERS. 23.---Non solum, etc.  Id est, non solum in homine corporis, sed et nos in nobis ipsis preter corpus, exceptis corporis molestiis.

Non solum.  Non solum ipsa que tantummodo creatura dicitur in hominibus, etc., usque ad aut sollicitante molestia.

 Primitias spiritus. Id est, quorum iam spiritus quasi in sacrificium oblati sunt Deo, et diuino caritatis igne succensi. Adoptionem. Ut corpus etiam beneficium adoptionis accipiat, et ex omni parte filii Dei sint.

uERS. 24.---Spe enim. Ideo dicit ut maius meriritum spei uideatur et ideo debeat saluare.

Spiritus adiuuat infirmitatem.  Quia ingemiscimus et petimus liberari, sed ne uel ante tempus uel contrarie petamus, Spiritus adiuuat. Quod oratio impetrat, donum Dei est euidenter, sed et orare est ex gratia.

uERS. 26.---Inenarrabilibus. Quommodo enim enarraretur, quando desideratur, quod ignoratur?  Non tamen omnino ignoratur. Nam si penitus ignoraretur, non desideraretur. Et rursus si uideretur, gemitibus non quereretur.

Scrutatur.  Non quasi querens quod nesciat cui nichil est occultum, cuique nota est precatio omnium spirituum.

uERS. 28.---Scimus autem quoniam diligentibus, etc. Quasi dicat: Non solum hoc facit Spiritus sanctus, sed etiam facit omnia diligentibus se prouenire in bonum, prospera uel aduersa; talis enim Deus consolatur prosperis, exercet aduersis. Prosunt ergo mala que fideles pie perferunt, uel ad emendanda siue demenda peccata, uel ad exercendam probandamque iustitiam, uel ad demonstrandam huius uite miseriam. Quamuis enim mors carnis de peccato primi  hominis originaliter uenerit, tamen bonus eius usus gloriosissimos martyres fecit. Ideoque non solum ipsa, sed et omnia seculi mala remissis peccatis remanere debuerunt, ut haberet homo cum quibus pro ueritate certaret, et unde exercitaretur uirtus fidelium.

Secundum propositum. Quasi dicat: Quod uocati sunt, non aliunde est quam a predestinatione Dei. Et inde est, quod omnia cooperantur in bonum: non ex merito.

uERS. 29.---Nam quos, Deus, predestinauit, id est, per appositam gratiam preparauit ut uerbo predicationis crederent: illos presciuit, id est longe ante prenouit, fieri conformes Filii, qui est imago Patris, usquequaque eadem cum Patre. Unde dicitur: Qui  uidet me, uidet et Patrem .

Imaginis. Ut portemus imaginem celestis, sicut portauimus imaginem terreni. uel primogenitus. Quia ante omnem creaturam non factus sed natus est, et quia primus sine peccato natus, et primus impassibilis resurgens, in quo habet fratres.

uERS. 30.---uocauit. uocatio exterior fit per predicatores et est communis bonorum et malorum. Interior uero tantum electorum. De exteriori dicitur: Multi sunt uocati, pauci uero electi. uocatione impletur predestinatio. uocare, est cognitionem de fide adiuuare uel compungere eum quem faciat audire, et hoc est electorum tantum. Magnificauit. Hoc de prescitis, de aliis non, qui etsi ad tempus credant et boni uideantur, tamen quia non permanent, non magnificantur.  Magnificauit, uel magnificabit: hoc autem futurum est, sed dicitur preteritum: quia dicitur Deus fecisse que ab eterno disposuit facere; unde Isaias: Qui fecit que futura sunt . Talibus omnia in bonum, etiam quod deuiant, ut inde cautiores sint, et in se non confidentes. Sunt hic quatuor memorata: predestinatio, uocatio, iustificatio, magnificatio. Unum est in Deo, et tria in nobis. Predestinatio enim nostra non in nobis est, sed in occulto apud ipsum in eius prescientia. Tria uero reliqua in nobis sunt.

uERS. 31.---Si Deus pro nobis.  Deus pro nobis ut predestinaret nos ante quam essemus, ut uocaret nos cum auersi essemus, ut iustificaret nos  cum peccatores essemus, et glorificaret nos cum mortales essemus.

uERS. 32.---Tradidit. Dicitur hoc quia Pater tradidit Filium, uerum auctor calicis huius est etiam ipse qui bibit. Unde Apostolus: Christus dilexit nos, et tradidit semetipsum pro nobis . Si ergo Pater Filium tradidit, et Filius seipsum, Iudas quid fecit? Pater tradendo Filium, bene fecit; Filius tradendo seipsum, bene fecit; Iudas tradendo magistrum pro auaritia, male fecit. Non enim quod nobis prestitum est de passione Christi, malitie Iude deputabitur; habebit ille mercedem malitie, Christus laudem gratie. Omnia. Minus est nobis omnia dare, quam nostri causa morti Christum tradere. Itaque omnia superiora, scilicet Deus trinitas, nostra  sunt ad uidendum siue fruendum. Aequalia, scilicet angeli quibus equabimur in futuro ad conuiuendum, modo uero sumus inferiores. Inferiora quoque nostra sunt ad dominandum. Et similiter quedam etiam superiora, ut sublimes angeli, et uniuersa ministeria celestia Dei nostra sunt, non dominio, sed usu; sicut res Domini, famulorum sunt; ad uictum, scilicet uel ornamentum uel aliud huiusmodi.

uERS. 34.---Ad dexteram Dei. In honore quo Deus cuius postulatio non potest contemni. Interpellat. Dum quotidie hominem quem assumpsit, et graue genus mortis quod pro nobis sustinuit, uultui paterno offert.

uERS. 35.---Quis nos separabit, etc.  Nihil  horum potest separare credentes, etc., usque ad ut et nos propter ipsum patiamur: Sed in his omnibus superamus.

uERS. 38.---Neque angeli, neque principes, neque uirtutes. Hi ordines accipiuntur de malis angelis, et de bonis si fieri posset.

uERS. 39.---Neque altitudo, neque profundum. Id est nec prospera uel aduersa, unde Salomon: Diuitias et paupertates ne dederis mihi: ne repletus mendax fiam, uel pauper rapiam, et periurem nomen Dei . Multi peccant altitudine, multi necessitate. Contra hoc proponitur Achaz in Isaia, qui nolebat petere signum neque in alto neque in profundo. Remedium de Christo, qui neque elatus potestate qua equalis Patri, nec turbatus de eiectione  mortis, qui est signum in alto, et in profundo: ne ille uel regia potestate extolleretur, uel erumna turbaretur, sicut tunc erat pro bello Assyriorum.



CAPUT IX.

uERS. 1.---ueritatem dico. Modo nichil me potest separare, sed olim fui separatus; unde modo doleo, et sic mala iam in bonum conuertuntur.

ueritatem dico.  Quia contra Iudeos loqui uisus est, etc., usque ad Iob tamen fuit ex filiis Esau quintus, scilicet ab Abraham, hoc est nepos Esau.

uERS. 3.---Pro fratribus. Iudeis, uel etiam pro his retrahendis qui modo sunt fratres in fide, qui sunt et cognati mei: et ita grauius peccabam.

  Tam perfecta hic filii eminentia declaratur, etc., usque ad: Mediator Dei et hominum, homo Christus iehsu .

uERS. 6.---Non autem quod exciderit. Consolatur dolorem suum Apostolus. Quis enim plangat eum qui olim mortuus habebatur; hos olim Deus saluandos non decreuit prescius, non personarum acceptor. Nullum enim damnat antequam peccet, nullum coronat antequam uincat; sed prescientia definitum habet, qualis unicuique futura sit uoluntas, ex qua damnetur uel coronetur. Quia dolebat de Iudeis, consolatur se, inueniens scriptum: non omnes esse saluandos, sed tantum similes Isaac. In his ostendit quod sola gratia Dei faciet filios Dei. Non autem quod exciderit uerbum Dei. Ex hoc quod dixit quod promissio  eterne hereditatis facta est Iudeis, qui ipsi ex magna parte non crediderunt, uidebatur uerbum Dei non esse impletum. Ad quod respondet: Etsi in quibusdam non est impletum, in aliis tamen, scilicet in gentibus credentibus impletum est, qui modo ueri sunt filii Abrahe. Non autem exciderit. Quasi dicat: Etsi ita laborauit; etsi non omnes credunt, non tamen excidit uerbum Dei; uel, non dico quod exciderit. uerbum Dei excidere, est promissa non impleri.

uERS. 7.---In Isaac. Id est in Christo, uocante gratia, congregantur. In Isaac promissione prefigurati sunt, non qui seipsos iustos, sed quos Deus facit; hi sunt filii libere que sursum est, que est mater nostra. Filii carnis sunt terrene Ierusalem, que  seruit cum filiis suis. Sicut Isaac non meruit ut nasciturus promitteretur, sic et isti, sed sola gratia promissa est et eis data filiorum adoptio.

uERS. 10.---Non solum autem illa. Sara habuit promissionem, sed et Rebecca habuit promissionem, habens scilicet duos filios ex uno concubitu Isaac patris nostri. Ex uno concubitu dicit, ne uideantur merita parentum differentia in generatis, sed patris, id est institutoris nostri, quem imitemur, si uolumus esse filii Dei. Promissio facta Sare ostendit quod propter genus nullus saluatur. Ista autem promissio facta Rebecce, ostendit quod propter nullum meritum suum uel parentum aliquis eligutur, sed sola gratia.

 uERS. 11.---Cum enim nondum nati. Rebecca habuit promissionem hanc: Maior seruiet minori, id est Esau, persequendo Iacob, ei proficiet.

uERS. 12.---Non ex operibus. Futuris que bona uel mala non erant futura, nisi apposita gratia uel subtracta.

 Quod si futuros eorum mores dicitur diuinum discreuisse iudicium, etc., usque ad quomodo enim futura dicuntur, que nulla erunt?

uERS. 13.---Maior seruiet minori. Hoc ad litteram: quia Idumei qui de Esau , subditi fuerunt filiis Isrel; sed magis in hac prophetia intenditur, quod populus Iudeorum maior, id est in cultu unius Dei prior, minori, id est posteriori Christiano esset seruiturus.

 Iacob dilexi, etc. In Iacob nichil inuenit amandum, nisi misericordie sue donum. In Esau nichil odit, nisi originale peccatum. Sed quo modo hoc recte, cum nichil egissent? Quia res est stupenda, sibi obiicit: Quid ergo dicemus? Ex misericordia, est uelle et currere; quod apparet in aliis ex eadem massa cui debita est perditio.

uERS. 14.---Quid ergo. Quia sine merito hunc elegit, hunc reprobauit, dicetur iniquus Deus? Non quia hunc per misericordiam elegit, illum per iustitiam reprobauit. In quo neutro est iniquitas; hunc per misericordiam, quia ita dicit Moyses; hunc per iustitiam, quia ita dicit Scriptura inducens Deum loquentem Pharaoni.

Absit. Constat quod nullus liberatur, nisi gratuita  misericordia; nullus damnatur, nisi equissima iustitia. Sed cur potius hunc quam hunc liberet; scrutetur qui potest tam profundum iudicium, uerumtamen caueat precipitium.

uERS. 15.---Miserebor cui misertus. Id est, cui prescio miserendum, et apud me mansurum: hoc est dare illi cui dandum est, non dare illi cui dandum non est; ut eum uocet, quem sciat obaudire; ut Dauid qui post ueniam tam bene perstitit. Saul non auditus in prece non perstitit, sed ad idola conuersus est; unde iuste reprobatus esse a prescio uidetur.

uERS. 16.---Igitur non uolentis, etc. Tanquam diceret: Non sufficit sola uoluntas hominis, si non sit etiam misericordia Dei. Cui dicitur, econtra:  Non sufficit etiam misericordia Dei, si non sit uoluntas hominis; ac per hoc si recte dictum est illud, cur etiam a contrario non recte dicitur: Non miserentis est Dei, sed uolentis est hominis? Restat ergo ut recte dictum hoc intelligatur, ut totum Deo detur: qui hominis uoluntatem bonam, et preparat ad iuuandam, et adiuuat preparatam: uolentem preuenit ut uelit, uolentem subsequitur ne frustra uelit.

 Quis porro tam impie desipit, ut dicat Deum malas hominum uoluntates, etc., usque ad sicut ex misericordia sua gratiam prestat.

uERS. 17.---Excitaui. uel suscitaui, uel seruaui.  In hoc ipsum te seruaui, etc., usque ad sed ut te indurato ostendam uirtutem meam signis  Aegypti.

uERS. 18.---Ergo cuius uult. Meritum misericordie nullum est, meritum obdurationis peccatum masse totius damnate. Nec obdurat impartiendo malitiam, sed non impartiendo misericordiam, sicut nec digni sunt, quod facit equitate occulta; et ab humanis sensibus remota, quia non aperit Apostolus, sed miratur: O altitudo diuitiarum.

Indurat.  Non quasi quemquam peccare cogat, sed tantum quia quibusdam peccantibus misericordiam iustificationis sue non largitur, ob hoc eos obdurare dicitur, quia eorum non miseretur, non quia impellit ut peccent. Eorum autem non miseretur quibus gratiam non esse prebendam  equitate occultissima, et ab humanis sensibus remotissima iudicat.

uERS. 19.---Quid adhuc. Postquam constat ex uoluntate Dei esse, quare inquiritur unde alius sit bonus, alius sit malus? Non est opus, quia talis erit quisque qualem uult Deus esse, et ideo iniuste alium damnat, alium saluat: uel quid queritur, id est cur nititur aliquis bene agere, cum nichil possit, nisi quod Deus uelit?

uERS. 20.---O Homo. Hoc non ex inopia rationis reddende, sed hominem ad se reuocat.

uERS. 21.---Ex eadem massa. Sic tota massa humani generis iuste corrupta, et lutosa est: si inde uas in honorem, misericordia est; si in contumeliam, iustum est, quia hoc erat ex natura: ecce iustitia  in his qui non habent tempus operandi; de his autem qui habent tempus subdit: quid si Deus uolens, scilicet quid respondeas Deo. Aliud in contumeliam. uas in honorem, sed in contumeliam: si uile est; ex se lutum habet, non ex figulo.

Quid si Deus, etc.  Quasi dicat: Iam ostensum est; quod etsi Deus nichil boni det, non tamen iniquus est, etc., usque ad sed abusi sunt hac gratia.

uERS. 22.---Sustinuit. Sustinet Deus malos ut ordinate disperdat; et utitur illis tanquam instrumento ad salutem bonorum. Nullum enim Deus, uel angelorum, uel hominum crearet, quem malum futurum esse presciret, nisi pariter nosset eos, quibus bonorum usibus commodaret.

 uERS. 23.---Ut ostenderet. Quasi dicat: Ad hoc patitur malos, et preostendit iram, et ad notitiam sui trahit, ut ostenderet in uasa misericordie, id est in electis per misericordiam, diuitias glorie, id est quam diues, et quam magna sit et gloriosa misericordia; ob hoc tot bona dat malis, ut conuincat eos iuste damnari, ut fideles eum magis diligant quibus gratiam ipsam conseruauit.

uERS. 25.---Sicut in Osee. Cum ostensum sit, quod ex sola gratia sint filii, incipit probare per prophetas quod hi sunt ex utroque populo.

uERS. 27.---Si fuerit. Ecce sic dicitur salus Iudeorum, ut maior pars sit excecata.

uERS. 28, 29.---uerbum enim. Subdit propheta per  quid salui fiant, scilicet per uerbum Euangelii, ut gloria operum legalium excludatur. uerbum enim Euangelii quod dicitur consummans, ad perfectionem ducit, et omnia legalia in uno Christo abbreuiat: tamen equum est, priori uerbo legis; unde additur, in equitate, id est ut nichil desit ad iustitiam de omnibus prefiguratis, uel quia que equa sunt retinet, ut moralia; et que ius est tolli, ut sunt figure, rescindit. Et abbreuians in equitate. Ut compendio fidei per gratiam saluet, non per innumeras obseruationes. Ne quis autem dubitet, Propheta adiungit:

Nisi Dominus sabaoth. Dominus fecit uerbum, quod tam necessarium erat, quod nisi esset semen,  id est uerbum, etc. uel per semen intelliguntur reliquie saluande, id est apostoli et alii boni, et nisi per illas predicatum esset uerbum Dei, gentes periissent. Et hoc est: Nisi Dominus exercituum, quando alios excecauit, reliquisset nobis, id est ad nostram utilitatem, semen, id est apostolos, de quibus seges Christi creuit.

Et sicut Gomorrha similes. Utrumque posuit, ut notet similitudinem culpe et pene, quasi dicat: Pares essemus in pena, quia similes essemus in culpa.

uERS. 31.---Isrel. Isrel uero secutus est legem quasi retro, quia nunquam attingit spiritualem intelligentiam. Sectando iustitiam. Lex Moysi est lex iustitie, si bene sit intellecta. uel sectando iustitiam  legis, id est que est ex timore pene, non amore iustitie, non peruenit, etc.

uERS. 32.---Quia non ex fide. Non enim ex fide querebat iustificari, et quia iustitiam non petiuit a Deo, non credidit in eum qui iustificat impium, non credens Deum operari in homine quo iustificetur. Unde uero contigerit ut non crederent, supponit. Offenderunt. Ad similitudinem parui lapidis, a quo non cauetur, Christus habilis fuit offendere, latens in humilitate. Cui attestatur Isaias . Ecce in euidenti pono, id est nasci facio, in Sion, id est in Iudeis, Christum lapidem offensionis, a quo paruo non caueatur, et petram scandali, id est ex toto conterentem malos in futuro, et contristantem. Lapis autem offensionis dicitur Christus secundum statum  quo apparuit hic malis. Petra uero scandali, secundum quod in futuro faciet malis.

uERS. 33.---Et petram scandali. Petra dicitur ante politionem et lapis post politionem. Politio autem Christi, passio fuit, qua infirmitatis miseriam deposuit. Christus ergo ante passionem fuit petra scandali, quo tempore scandalizati sunt Iudei irascentes et indignantes, quia se Filium Dei faceret. Lapis per politionem, Christus in passione, quando iidem Iudei maxime offenderunt, et excecati sunt; Deum non esse credentes quem mortuum uidebant.

Non confundetur.  Qui enim crediderit in eum, non habebit suam iustitiam que ex lege est, quamuis sit bona lex, sed implebit ipsam legem,  non sua iustitia, sed data a Deo. Ita enim non confundetur.



CAPUT X.

uERS. 1.---Et obsecratio. uoluntas enim, ut ad uera credenda moueatur non sibi sufficit, nisi per gratiam Deus sibi opituletur, unde: Nemo uenit ad me, nisi cui datum fuerit a Patre meo .

uERS. 2.---Testimonium enim perhibeo illis quod.  De his dicit, qui non ex inuidia, sed ex errore Christum non receperunt, quibus Petrus: Scio quod per ignorantiam hoc egistis . Non secundum scientiam. Stultum enim est legem uenerari, et Deum legis persequi.

uERS. 3.---Ignorantes enim Dei iustitiam. Non  qua Deus iustus, sed que homini inest ex Deo. Iustitie Dei non sunt subiecti. Hec est iustitia Dei, que non in precepto legis quo timor incutitur, sed in adiutorio gratie Christi constituta est.

uERS. 4.---Finis. Non consumens, sed perficiens: perficit ergo iustitiam per fidem sine operibus legis. Christus. Ex Christo est iustitia; quia si per legem scriptam uel naturalem esset, et non fide Christi, ergo Christus gratis moreretur.

Ad iustitiam. Non humanam, sed diuinam. Est enim humana et diuina: de humana ibi, Moyses; de diuina ibi: Que autem ex, etc.

Scriptura. In Numeris et Leuitico ita habetur: Qui fecerit ea, uiuet in illis.

uERS. 5.---uiuet in ea. Habet istud premium,  scilicet ne ista morte puniatur. Non est autem magna iustitia, timere, nec habet meritum apud Deum.

uERS. 6.---Id est Christum deducere. Id est negare Christum ascendisse.

uERS. 8.---Prope est uerbum. Id est utile est, uel non est aliquid inconueniens uel dicere uel credere. uel prope, quia non est longe a natura animorum: et loquendi ratione, quod nobis dicitur ut credamus.

Hoc est uerbum.  De quo Dominus ait: Nam uos mundi estis propter uerbum quod locutus sum uobis, etc., usque ad nam et in ipso uerbo aliud est sonus transiens, aliud est uirtus remanens.

 uERS. 9.---Quia si confitearis.  Ecce lans fidei et merces. Laus fidei est, si credideris, quia Dominus est iehsu, etc., usque ad qui eam in resurrectione sibi congrua, hoc est in iustificatione precedit.

uERS. 10.---Corde creditur. Cetera potest nolens, sed credere non potest nisi uolens.

Confessio.  Confiteri est dicere, quid sit in corde, etc., usque ad quia ita credit, ita et in ore debet, ut ita predicet.

uERS. 12.---Qui inuocant. Orans inuocat; sed hoc certe non potest, nisi prius credat. Qui ergo inuocant, non modo credunt, sed etiam orant, ut postquam crediderit alicuius animus, non desinat id  postulare, quod promisit Deus toto corde uigilantibus, quia credere dat remissionem peccatorum. Inuocare autem impetrat promissa Dei.

uERS. 14.---Quomodo ergo inuocabunt, etc. Probato, qoud de utroque assumitur populo, ostendit per quid, scilicet per missionem utrisque factam, quam qui non receperit, inexcusabilis est. Inuocatio saluat, ergo oportet credere: quia, quomodo, etc. Aut quomodo credent, etc. Quasi dicat: Non credent, nisi audiant. Nec enim olim aliquis credidit qui non aliquo modo audiuit uel interius uel exterius. Dicit autem quod credere ex auditu sit, audire ex predicatione, predicare ex missione Dei; ita ut totum descendat ex fonte gratie. Predicatio autem uere  est ex missione, quia et pseudo bene nuntiantes, misit Deus qui in bonum malo nouit uti. Aliquando etiam malos malis mittit in iram, id est predicare permittit malos malis ad eorumdem penam, ut uicissim per se, sicut iustum est, pereant.

 Apostolus quod ait: Quomodo credent ei quem non audierunt? De gentibus dixit, etc., usque ad predicatores Christi esse mittendos.

uERS. 15.---Quomodo uero predicabunt nisi mittantur? Ecce apparet quod et ad gentes missi sunt predicatores. Quam speciosi. Quia mundum illuminant, in quo apparet a Deo missos, alioquin hoc non poterant. Pacem. Reconciliationem inter populum et populum diruta maceria legalis ritus in Iudeis, et idololatrie in gentibus. Et inter Deum impios  per fidem iustificantem, et homines in eum credentes. Euangelizantium bona. Pacem super pacem, quia et regnum Dei pax est.

uERS. 16.---Isaias enim dicit, etc. Prescius Deus predixit infidelitatem Iudeorum, sed non fecit; neque prescisset mala eorum, nisi ea haberent. Sic etiam excecat quod est deserendo, non autem faciendo et hoc meruit uoluntas. Si dicitur non possunt Iudei credere quia Isaias predixit, dico non possunt, quia nolunt. Quod Deus presciuit, predixit; sed non fecit. Non possunt, dum superbi, dum tales, ut scilicet omnia suis uiribus attribuerent, et negarent sibi necessarium esse diuinum auxilium ad bene operandum.

uERS. 17.---Fides ex, etc. Etsi Deus intus doceat,  tamen preco exterius annuntiat. Per uerbum. Id est per gratiam Christi doctores uerbi euangelici nobis mittentis. Nisi enim dicatur aliquid, nec audiri potest nec credi.

uERS. 18.---Et quidem. uel equidem, id est certe, et ita inexcusabiles, sicut in Psalmis ostendit Dauid dicens: In omnem terram exiuit sonus eorum.  Non hoc tempore Apostoli impletum est, etc., usque ad sic et illud: Testes mihi eritis usque ad ultimum terre .

uERS. 19.---Sed dico: Nunquid Isrel. Probauit omnes audiisse, et ita Iudeos audiisse. Sed quia possent et audisse et non cognouisse, affirmat eos etiam cognouisse. Cognouit. Isrel dicitur cognouisse doctrinam Euangelii et aduentum Christi, quia contradicere  non potuit ratione uel auctoritate; sed non uere cognouit, ut menti eorum bene sederet. Ad emulationem. Inuidia Iudeis est, dum gentes eorum Deum suum dicunt, et promissiones et legem eorum et prophetas ad se pertinere. In non gentem. Gentiles non prius dicebantur gens sancta, quia sine lege erant; uel modo non gens, quia non gentiliter uiuunt. In gentem insipientem. In id est, contra gentem insipientem, id est contra gentiles qui Deum uerum non nouerant.

uERS. 21.---Tota die. Toto tempore quo cum eis commoratus sum, et mundum illuminaui, opera et affectus ample ostendi Iudeis; uel in parte diei totius, in cruce expandi manus meas, etc. Expandi manus.  Quasi dicat: Ampliora ostendi Iudeis. Etenim nullum eis beneficium negauit; nam mortuos illorum suscitauit, diuersas eorum infirmitates curauit. Ille autem dicitur manus expandere, qui poscentibus beneficia largiter tribuit.



CAPUT XI.

uers. 1.---Dico ergo. Quia tot auctoritatibus confutauit Iudeos, insultare possent gentiles, dicentes eos ex toto repulsos esse.

uERS. 2.---Presciuit. Pro predestinauit, posuit presciuit. Sic enim debet accipi, ut ex sequentibus patet; ideo autem dixit, presciuit, ne iterum Iudei superbiant ex eo quo dixit eos non repulsos, et plebem Dei.

 An quisquam dicere audebit Deum non presciisse quibus esset daturus ut crederent, aut  quos daturus esset Filio suo, ut ex eis non perderet quemquam? Que utique si presciuit, profecto beneficia sua, quibus nos dignatur liberare, presciuit. Hec predestinatio sanctorum nichil aliud est quam prescientia, scilicet et preparatio beneficiorum Dei, quibus certissime liberantur quicunque liberantur.

An nescitis. Quasi dicat: ita reliquias in hoc tempore non repulit Dominus, sed saluauit; sicut tempore Elie multos sibi reseruauit, cum Elias solus sibi uideretur, qui si ignorauit et alios preter se reseruatos, non mirum si isti ignorent.

uERS. 4.---Septem millia. Per septenarium uniuersitas, per millenarium perfectio designatur.

uERS. 5.---Sic ergo. Quasi dicat: Tunc erant  multi etsi nesciret Elias. Ergo sic, id est ita latenter; uel sic, id est per eamdem gratiam.

uERS. 6.---Alioquin gratia iam non est gratia. Hoc est, si aliter salui facti sunt , ergo ipsa gratia iam non erit gratia, sed debitum.

uERS. 7.---Quid ergo? Audito quod reliquie salue facte sunt gratia, et non ex operibus, quid ergo dicendum est? Electio autem consecuta est. Electio gratie est, non meritorum. Excecatio uero meritorum est. Excecati enim sunt, quia credere noluerunt, sicut illi quia uoluerunt, crediderunt. Misericordia igitur et iudicium in ipsis uoluntatibus facta sunt a Deo, illis uel per misericordiam gratiam apponente, ipsos uero per iudicium excecari permittente.  Quicunque enim cum intellexisset credere noluit, id debet consequi quod uult, scilicet ne de cetero possit credere. In uoluntate ergo sua adiuti sunt, non immissa malitia, sed deferente gratia; ut quia scientes uerum, dicebant esse falsum, de cetero non intelligerent quod uerum est. Hoc meretur inuidia male uoluntatis, non ita est de his qui errore hoc agunt.

uERS. 8.---Dedit illis spiritum compunctionis. Malam compunctionem hoc signat, quia sepe fit ut etiam bonum sit homini molestum, ut Phariseis doctrina Christi; et sic spiritum compunctionis appellat mentem inuidentem, qua inuiderunt doctrine Christi.

 Usque in hodiernum diem. Id est, quandiu poterit dici hodiernus dies, id est usque in presentem diem, omnium ad quos hoc scriptum perueniet.

uERS. 9.---Mensa. Id est Scriptura: eorum, id est que ipsis primo oblata est, et coram ipsis posita, quia in eius carnalibus obseruationibus delectantur; uel, coram eis, quia si rationem uellent attendere, possent intelligere. In laqueum, etc. Sicut seipsos acetum mihi obtulerunt, sic fiat ipsis iniquitas laqueus, quia iniquitatem nouerunt, et in ea perstiterunt. In laqueum, etc. Scriptura que intelligentibus est panis, illaqueat dum male intelligitur et pro ea predicatio Christi respuitur. Item Scriptura legis fuit causa captiuitatis, dum zelo eius Christum occiderunt, et in illa captiuitate fuit causa eis scandali  et opprobrii, et post erit causa eterne damnationis, que specialiter retributio Dei dicitur.

uERS. 10.---Obscurentur oculi. Quia sine causa non uiderunt, fiat eis non uidere. Obscurentur oculi. Hec uerba non optantis uoto, sed predicentis officio dicuntur.

uERS. 11.---Dico ergo, Nunquid. Quia dico excecatos auctoritate prophetarum, putatis quod irrecuperabiliter et sine utilitate ceciderunt? quasi dicat, non. Sed casus eorum prodest, et possunt restitui, ne quis eos despiciat.

Nunquid sic offenderunt, ut caderent?  Hoc non ideo dicit quia non ceciderunt, etc., usque ad sed magis caueant ne dum superbiunt, cadant.

Salus. Dum diuisi per mundum in testimonium  sunt non fictas de Christo esse prophetias. Ut illos emulentur. Potest sic accipi: ut Iudei imitentur gentiles in bono. Hoc sepe factum est, et plenius fiet in fine seculi, quando Iudei Christianos sequentur in fine Christi. Tunc enim manus Moysi reuocabitur in sinum, tunc Moyses noster reuertetur ad matrem et ad fratres. Potest etiam intelligi, ut gentes Iudeos emulentur, id est credant, sicut et ipsi credebant. uelut gentes Dei emulatione circa opera Iudeorum mala moueantur.

uERS. 12.---Quod si, etc. Quasi dicat: Dixi delictum Iudeorum prodesse; quod si est, tunc magis conuersio eorum proderit. Quanto magis. Id est, si malum eorum uertit Deus in bonum, id est in diuitias mundi, multo magis bonum eorum, cum in fine plenitudo  eorum conuersa ditabit gentes doctrina et exemplo. In quo ostendit nec inutilem, nec irrecuperabilem casum eorum.

uERS. 13.---Quandiu.  Etsi apostolus sim gentium, tamen honorificabo ministerium superaddendo ultra hoc quod debeo, ut etiam de Iudeis laborem tentans; si hac non succedit uia, aggrediar alia, quod non facerem, si de salute eorum desperarem.

 Rursus mala suspicione seipsum liberare satagit. uidetur autem eos quidem qui ex gentibus erant, obiurgare, mentesque illorum humiliare; sensim tamen Iudeum uellicat.

uERS. 16.---Quod si delibatio. Dixi quod assumptio  eorum erit multum utilis; quam ne dicatis gentiles non posse fieri, quasi totum genus sit repudiatum, dico quod si delibatio, id est pauci de illis assumpti, ut apostoli et alii discipuli sunt sancti. Et massa. Id est, genus potest sanctificari. Et si radix. Id est patriarche, a quibus contrahunt sancti humorem fidei. Et rami. Qui de eorum genere excreuerunt in eorum fide fundati.

uERS. 17.---Cum oleaster esses, insertus, etc.  uideamus quemadmodum et ipse Dominus prenuntiet insertionem oleastri et fractionem ramorum, etc., usque ad quod Dominus predixit faciendum

Socius. In spe promissionis: hoc contra morem. Bona enim arbor in non bonam inseri solet, hic non bona in bonam.

 uERS. 18.---Noli gloriari, etc.  Gentes iam in Christum credentes erigebant se contra Iudeos, quia crucifixerant Christum, cum et de ipsis ueniret alius paries ad angularem lapidem, et ideo reprimit illas Apostolus. Noli, inquiens, gloriari, etc., id est, non es stabilis si illos per quos stas destruis.

uERS. 19.---Dicis ergo fracti. Quasi dicat: si non contra stantes, tamen contra eos licet gloriari, qui causa insertionis mee repulsi sunt; quod remouet Apostolus, ita: Bene dicis, quia uerum est quod fracti sunt propter incredulitatem; tu stas fide, id est non merito tuo, sed gratia Dei; et ideo noli superbire, ne et tu frangaris per superbiam, ut illi per incredulitatem. Non es stabilis, si per quos stas destruis. Facile decipitur, qui alienis malis gaudet.

 uERS. 20.---Fide stas. Dei est beneficium quod tu stas, non tuum meritum. Sed time. Ne tante gratie beneficium amittas, et in supplicium incidas. Castus enim timor est cum cauet anima ne Deus illam desertus deserat.

uERS. 22.---Si permanseris in bonitate. Si digna Dei benignitate operatus fueris, neque enim tibi sola fide opus est. Seueritatem autem Dei. Quod eis non pepercerit, eo quod patrum uirtute indignos ipsos inuenerit.

uERS. 24.---Contra naturam. Dicitur id contra naturam quod est contra consuetudinem nature, ut si surculus fructum radicis ferat. Deus tamen nichil contra naturam facit, quia id est natura quod facit. Oliuam. Per oliuam intelligitur hic fides Patrum.

 uERS. 25.---Nolo enim uos ignorare, etc.  Legis defensores, legis tractatores, legis doctores, legis intellectores, auctorem legis crucifixerunt. O cecitas! Ipsa est que ex parte cecidit in Isrel, ut crucifigeretur Christus, et plenitudo gentium intraret.

uERS. 26.---Impietatem. Id est infidelitatem, uel legalis obseruantie cultum. Cultus enim Iudeorum ab aduentu Christi cognito est impietas.

uERS. 27.---Abstulero. Hoc erit in fine quando predicatione Elie et Enoch conuertentur Iudei, unde per Malachiam: Mittam uobis Eliam Thesbitem qui conuertet corda patrum ad filios, et corda filiorum ad patrem ; ut intelligant filii ut patres, id est ut prophete intellexerunt.

 uERS. 28.--- Secundum Euangelium, etc. uel ita: tunc conuerterentur; sed modo inimici quidem sunt Christi, et quidem nostri. Iterum ex se, ex suo scilicet uitio. Sed hoc est secundum Euangelium et propter uos, id est ad profectum Euangelii et uestrum.

Inimici propter. Ostendit hoc ex Dei dispositione prouenire. Ex se enim possunt inimicari, quod proficit Euangelio, Deo utente malis ad bonum, ut cum faciant contra uoluntatem Dei impleatur uoluntas Dei sapienter omnia disponens. Propter patres. Electi sunt dilecti propter patres, quibus hec promissa sunt; quia non sunt uocati ea uocatione qua multi non presciti, qui tamen pereunt, de qua dictum est: Multi sunt uocati, pauci uero electi ; sed  ea qua uocantur electi, que est sine mutatione: quia qui audit a Patre uenit ad Filium, qui non perdit quidquam de omni dato; quisquis uero perit, non inde fuit; unde: A nobis exierunt, sed ex nobis non fuerunt .

Secundum electionem et propter patres  Sunt saluandi: quia dona, id est promissiones, etc., usque ad quia eos dolore non uident.

uERS. 30.---Sicut enim. Id est qua ratione uos olim permisit Deus non credere, scilicet ne causam superbiendi haberetis postea conuersi.

uERS. 31.---Ut et ipsi. Experti non per legem esse salutem, sed per gratiam: ut et sic per humilitatem consequentur misericordiam.

 uERS. 32.---Conclusit. Id est permisit concludi. Hic uidetur aliquo modo mysterium exponere. Conclusit enim Deus omnia in infideli, ut de amaritudine infidelitatis sue penitendo confusi, ad dulcedinem misericordie Dei credendo conuersi, humiliores permanerent, ut et gratia muneris esset gratissima, et clamarent: Quam magna multitudo dulcedinis tue, Domine  Omnium. Id est Iudeorum et gentium, non quod nullum damnaturus sit, quod quidam falso opinati sunt.

uERS. 33.---O altitudo, etc. Premiserat sententiam mire profunditatis, cuius profunditatis ueluti horrore perculsus, exclamat o altitudo, etc. ualde enim paruum sensum habemus ad discutiendam iustitiam  iudiciorum Dei, ad discutiendam gratiam gratuitam nullis meritis precedentibus redditam. Nec tam mouet nos, quod gratia prestatur indignis, quam quod eque indignis aliis denegatur.

 Scio quod sicut impossibilitas, et ita iniquitas non est apud Deum, etc., usque ad ut prius permitteret eos concludi in infidelitate.

 Aliquando filiis infidelium prestatur Dei gratia, etc., usque ad et si non in hac uita, certe in altera, etc.

uie eius. Id est impletiones dispositionis, quia nec in exhibitione potest cognosci quod disposuit.

Consiliarius. Patris consiliarius est unigenitus  Filius eius, qui et Angelus magni consilii appellatur. Sed ex hominibus et angelis nullus fuit ei consiliarius.

uERS. 35.---Aut quis prior. Etsi iudicia Dei non possumus scire, saltem hoc constat quod ex sola gratia dat bona, et non ex precedenti merito.

 Deus debitor factus est, non aliquid a nobis accipiendo, etc., usque ad et hoc tu fecisti qui laborantes iuuisti, etc.

uERS. 36.---Quoniam ex ipso, etc. Ex, per, in, distinctionem personarum indicant; ipse uero idem pronomen repetitum, identitatem substantie; et quia talis ipsi gloria, non iustis ipsis.

 Non de ipso sunt omnia, etc., usque ad singula horum  trium referri ad singulos uoluit.

Omnia. Cum audiuimus omnia esse ex Deo, omnes utique naturas intelligere debemus, et omnia que naturaliter sunt; neque enim ex ipso sunt peccata que naturam uitiant, que ex uoluntate peccantium nascuntur.



CAPUT XII.

uERS. 1.---Obsecro uos. Hucusque satis utramque partem humiliauit, et gloriam de priori statu annulauit, modo quasi finito negotio deinceps ad moralitatem tendit. Obsecro uos. Hucusque ne alter aduersus alterum superbiret; hinc ut alter de alterius utilitate laboret. Obsecro per, etc. Id est per apostolatum misericorditer a Deo mihi commissum, uel  misericordiam a Deo uobis factam et exhibitam.

Hostiam, etc.  uerum sacrificium est omne opus quod agitur, etc, usque ad adiungit dicens: Sed reformamini in nouitate mentis uestre, etc.

uERS. 2.---Nolite conformari. Generalis prohibitio. Sed reformamini. Regularis iussio. Ibi continentia, hic iustitia. Illud pertinet ad non concupiscere, hoc ad diligere; illud ad declinandum a malo, hoc ad faciendum bonum. Non concupiscendo enim uetustate exspoliamur, et diligendo nouitate induimur. Reformamini. Quia in Adam partim amissa est imago Dei, ut incipiat ab illo reformari a quo formata est. Non enim reformare seipsam potest sicut potuit deformare.

 uERS. 3.---Dico enim. Hoc est sacrificium Christianorum, ut multi unum corpus sint in Christo. Hoc enim in Sacramento altaris fidelibus uoto demonstratur Ecclesie, que in ea re quam offert, significatur. Sicut enim panis ex multis granis conficitur, ita ex multis fidelium membris sancta constat Ecclesia, qui Creatoris sui participatione congaudent; cuius munere sancti sunt et unum, quod et in sequenti ostenditur, ubi ait: Multi unum corpus sumus in Christo . Quod non potest fieri, nisi sapiant ad sobrietatem, quod hic precipitur. Sapere ad sobrietatem. Id est, quod, iustitie terminos non egrediatur quod nobis solum utile sit, et nulli obsit.

 Mensuram fidei. Secundum fidem quam mensurate partitur Deus, hec est fides per caritatem operans sine qua nulla cuiusquam existimanda sunt opera. Christo non ad mensuram datus est spiritus, sed ceteris omnibus datur et datus additur; unde Ioannes de Christo ait: Non enim ad mensuram dat Deus Spiritum, ceteris diuiditur, non quidem Spiritus, sed dona eius.

uERS. 4.---Sicut enim in uno.  Nemo poterit esse iustus, quandiu fuerit ab unitate huius corporis separatus, etc., usque ad sed bene utendi pietate possideant.

uERS. 5, 6.---Singuli autem alter alterius membra, habentes, etc. Ad hoc habentes bona differentia. uel singuli sumus membra, igitur in differentibus  donis hoc agatur; que autem sunt ille gratie ex quarum diuersitate dicimur membra, et qualiter in illis, nobis inuicem subseruire debeamus, aperit dicens: Siue prophetiam secundum rationem fidei, siue ministerium, etc. Habentes, simus membra aliorum, ut illis prophetemus. Habentes dico secundum rationem fidei, quia prout exigit fides eorum, uel auditorum prophetia datur. Nota quod in enumeratione gratiarum a prophetia incipit, quia prima probatio quod fides nostra sit rationabilis, est quod credentes accepto Spiritu prophetabant.

uERS. 8.---Qui miseretur. Hec miseratio est quotidiana medicina quotidianis uulneribus etsi leuioribus; tamen iudicium sine misericordia fiet ei qui non facit misericordiam , et hoc utique iustum  est ut dimittatur dimittenti et detur danti. Quisquis uero quasi nimis iustus et securus iudicium exspectat sine misericordia, sibi iram prouocat. Misericordia hec multiplex est, scilicet peccanti ignoscere, oppresso subuenire, etc.; et ideo subdit de misericordia ponendo unum eius membrum cum premissum sit aliud membrum, ubi autem qui tribuit, in simplicitate. Simplicitas excludit hypocrisim, hilaritas gaudium ostendit, et fretum spe futuri.

uERS. 11.---Non pigri. Maledictus est qui facit opus Dei negligenter, piger sine spe est in conuersatione diuina. Et ideo ut frigus pigritie pellatur, Sitis feruentes, etc.

Spiritu feruentes.  Spiritum, gratiam appellauit,  etc., usque ad hoc enim dixit. Orationi instantes. Id est, assidue hoc facientes.

Domino seruientes, etc. Quasi dicat: Quamuis dixerim ut spiritu feruentes sitis, non tamen passim et importune uerba Dei ingeratis, sed temporis opportunitate sitis feruentes, ut aptis locis, personis et tempore uerba fidei loquamini. Feruentes. Spiritus ignis est quo feruet caritas, unde Dominus ait: Ignem ueni mittere in terram, et quid uolo, nisi ardeat? 

uERS. 12.---Spe gaudentes. Certi de futuris gaudent, et ideo patientes in tribulatione.

uERS. 16.---Consentientes. Quod non fit ore tantum, quia tunc est uera humilitas, si non est in sola  lingua, ne presumentes de se non condoleant aliis, sed exprobrent.

uERS. 19.---Date locum. Non precipit ut uindicari nolint sancti a Deo, quod in Apocalypsi clamant sancti, non quidem propter exsaturandum odium, sed quia scriptum est: Letabitur iustus, cum uiderit uindictam. Precipit autem, ut ipsi se non uindicantes dent locum ire Dei qui dicit: Mihi uindictam, et ego retribuam. Si ergo uult bonus, ut Deus inimicum puniat, non est hoc reddere malum pro malo. Cum ergo homo iustus et homo malus de inimicis suis a Deo uelit uindicari, in quo discernuntur? Bonus magis cupit corrigi inimicum quam puniri, et cum Deus punit non delectatur de pena inimici, sed hoc ei placet quod et Domino, quia eum  diligit, et Deus est quem sequitur in hoc: Qui pluit super iustos et iniustos ; et tamen etiam in hoc seculo asperius pertinaces corripit et in fine damnabit, cui proinde reseruanda est uindicta. Ille dat locum ire aduersarii, qui permittit aduersarium facere quod uult.

uERS. 20.---Sed si esurierit. Nota insolentiam, sed, coniunctionis. Ita enim prosequendum est, quasi non interposita utraque sit coniunctio. uel etiam ita potest legi, ut neutra superfluat coniunctio, quasi dicat, non solum non defendatis uos, sed si, etc.



CAPUT XIII.

uERS. 1.---Omnis anima.  Quod ait Apostolus hic rectissime admonet, etc., usque ad tamen omnis homo  subditus sit superiori se.

Non est enim potestas. Potestas est a Deo; sed que a Deo sunt, ordinata sunt; ergo potestas est ordinata. Itaque qui resistit potestati, Dei ordinationi resistit, de bona potestate patet, quod eam perfecit Deus. Rationabiliter de mala uideri potest, dum et boni per eam purgantur, et mali damnantur, et ipsa in deterius precipitatur. Et scias, quod nomine potestatis interdum accipitur potestas ipsa, que datur alicui a Deo, aliquando ipse homo habens potestatem; quod diligens lector distinguat.

Que autem sunt, a Deo ordinata sunt. Id est, rationabiliter a Deo disposita, unde: Deus potentes non abiicit, cum et ipse potens sit .

 Deum quippe imitari desiderat, qui fastigium  potentie, etc., usque ad quia nequaquam iusta potentia, sed actio praua damnatur.

uERS. 2.---Qui autem resistit.  Quid si iubeat quod nonlicet? hic sane contemnet potestatem, timendo potestatem maiorem; ergo si aliud imperator, et aliud Deus iubeat, cor tempto illo obtemperandum est Deo.

uERS. 3.---Principes. Dicit illos esse principes Apostolus, qui propter corrigendam uitam et prohibenda aduersa creantur, Dei habentes imaginem, ut sub uno ceteri sint. Non sunt timore boni, etc. Si bonus est princeps, bene operantem non punit, sed diligit. Sin malus, non nocet bono, sed purgat eum. Malus ergo subditus debet timere, quia instituti sunt  principes ut mala puniant. Habebis laudem ex illa. Si iusta est, ipsa laudante; si iniqua, ipsa tibi laudis occasionem prebente.

uERS. 4.---Dei enim minister. Ideo dati sunt rectores, ne mala fiant. uindex in iram. Id est, propter iram Dei uindicandam, uel uindex in iram Dei ostendendam; quia hec punitio indicat persistentes in malo grauius puniendos.

uERS. 6.---Ideo enim. Subditi esse debetis, quia etiam ideo, id est propter ostendendam subiectionem, prestatis tributa, quod est signum subiectionis. Non ait, soluitis, sed prestatis, quasi reddituris; quia reddunt dum pugnant pro patria, et dum agunt iudicia, uos prestatis seruientes Deo. Per hoc enim, quod illi tributa datis, Deo seruitis, quia ministri  Dei sunt. uel prestatis tributa, quia ministri Dei sunt, ut boni laudentur, mali puniantur.

uERS. 7.---Tributum. uel tributum quod dominis soluitur. uectigal quod ad domum domini uehitur.

uERS. 8.---Nemini quidquam. Pax ad omnes, dilectio inter fratres. Aliter enim uere fratres non sunt. Diligatis. Mentio fit hic de caritate, quia ualet ad hanc humilitatem. Sola enim caritas est, que etiam reddita semper retinet debitorem. Redditur enim cum impenditur, debetur autem etiam si reddita fuerit, quia nullum est tempus quo impendenda non sit. Nec cum redditur, amittitur, sed potius reddendo multiplicatur; habendo enim redditur, non carendo, ut pecunia que reddi non potest, nisi habeatur; nec haberi, nisi reddatur, imo cum redditur  ab homine, crescit in homine; et tanto maior acquiritur, quanto pluribus redditur. Diligit proximum. Cum duo precepta sint caritatis, pro utroque unum sepe ponitur, quia nec Deus sine proximo, nec sine Deo proximus diligitur uel potest diligi. Dilectio proximi in factis apparet, dilectio Dei amplius latet, et ideo hanc specialius ponit, de qua Dominus ait: Mandatum nouum do uobis, ut diligatis inuicem, ubi illud mandatum maius dilectionis Dei uidetur esse pretermissum. Sed bene intelligentibus utrumque inuenitur in singulis; quia qui diligit Deum, nec potest eum contemnere quem Deus precipit diligi, et qui sancte ac spiritualiter diligit proximum, quid in illo diligit nisi Deum? Proximum, legem impleuit. Omnem hominem intelligi  oportet per proximum, quia nemo est, cum quo sit operandum malum. Qui ergo amat homines, aut quia iusti sunt, aut ut iusti sint amare debet. Sic enim et seipsum amare debet, scilicet, uel quia iustus est, uel ut iustus sit. Qui enim aliter se diligit, iniuste se diligit, quia ad hoc se diligit ut sit iniustus, ad hoc ergo ut sit malus: ergo iam se non diligit; qui enim diligit iniquitatem, odit animam suam.

uERS. 11.---Et hoc scientes. Scilicet quia hora est, uel sicut quidam libri habent: hoc tempus, scilicet gratie, scientes. Iam ex quo dilectionem habuimus; est hora, id est opportunitas, sed breuis. Somno surgere. Somnus est negligentia uel ignorantia. Nunc enim. Cause interposite, quare surgere  debeamus. Propior est. Bene operans uicinus est eterne uite. Baptismus enim est ad ueniam, uita bona ad coronam. uel propior, quia plus morti proximi sumus.

uERS. 12.---Nox precessit. Item quare surgere debent ostenditur: quia nox infidelitatis et ignorantie precessit, id est fuit; sed modo non est cuius memoria monet, ut caueatis. Dies autem, id est eterna beatitudo, appropinquauit, dum peccata remissa, dum estis iusti per gratiam. Nox uetus homo, qui in baptismo preteriit; Dies, sol iustitie Christus, cuius luce ueritatem didicerunt, ut sciant quid agendum sit. Opera tenebrarum. Opera mala, que ex tenebris ignorantie uenerunt, uel tenebras amant, et ad tenebras ducunt

 uERS. 13.---Non in comessationibus. Nota in his Romanos tangi; et ideo non est eis ius gloriandi.

 Horum autem morborum superbia est mater, et humane mentis auiditas, que etiam hypocrisim sepe generat; huic non resistitur, nisi crebris diuinorum librorum testimoniis incutiatur timor et caritas.



CAPUT XIu.

uERS. 1.---Infirmum autem. Perfecte fidei est nullum cibum discernere, uel immundum putare, quia omnia munda mundis. Sed quidam infirmi censebant a quibusdam abstinendum, et ita inter Romanos contentio; unde precipit tales assumere, non abiicere, sed patiendo exemplo et uerbo ad fidem  erigere. Et si incognitum est quo quis animo faciat, non inde disceptare. Non in disceptationibus. Non est damnandus cuius cogitatio non est aperta, uel de quo nescimus qualis post sit futurus.

uERS. 2.---Infirmus. Ille est infirmus qui cibos discernit, putans alios mundos, alios immundos, eo quod Iudei prohibiti sunt edere, hunc autem suo iudicio relinquendum dicit, ne cum scrupulo edat. uel, licet sit perfecta fides, que omnia licere credit, tamen infirmus et pronus ad casum, qui facile impetu libidinis sternitur, edat olus, id est tenues et aridos cibos, qui non sunt fomentum uitiorum, et abstineat ab illis quibus libido excitatur. Crassitudo enim carnium et deliciose epule prouocant corpus ad libidinem.

 uERS. 3.---Is qui manducat. Supra precepit non disceptare de cogitationibus aliorum, hic precipit non spernere.

Non iudicet.  De manifestis iudicandum, non de ocultis, etc., usque ad quicunque humani cibi indifferenter sumi.

uERS. 4.---Domino suo stat. De incognito corde alieni serui tu non habes iudicare, sed suus Dominus ad cuius honorem stat, qui stat; ad quem pertinet et casus cadentis, qui potest erigere uel iudicare. Stat, aut cadit, ideo dicit: quia ambiguum est, forsan stat, qui putatur cadere. Stat aut cadit. Per hoc ostendit se nescire quo animo ille se agat in dubiis. Stabit autem. Hic innuit, quod ambigua  debemus in meliorem partem uertere, et plus salutem quam mortem reorum optare, et in futuro spem boni habere, etsi aliter sit in presenti. Stabit autem. Quia neque si edit, reus est; neque si non edit, si tamen deuotione hoc agit.

uERS. 5.---Nam alius. Supra dixit, quod alii omnia manducant, alii non omnia; de generibus ciborum agens hoc dicit, quod alii omni tempore, alii aliquo certo tempore abstinent, et utrumque recte fieri posse dicit. In suo sensu. Id est in suo consilio dimittatur ne scandalum passus a caritate, que est mater omnium uirtutum, recedat.

uERS. 6.---Qui sapit. In suo sensu dico, ut abundans: quia qui sapit diem, uel omnem, uel diem interpositum, Domino sapit. Et qui manducat, Domino manducat.  Id est ad honorem Domini, cuius omnia creata credit munda, et quia ei seruiturus illis sustentatur.

uERS. 7.---Nemo enim nostrum sibi uiuit. Qui enim lege frenatur, non sibi, sed Deo, qui legem dedit, uiuit. Si lex non esset, sibi quisque uiueret. Sibi. Sed Domino, quo iudice damnatur uel coronatur; uel, sibi, id est ad laudem suam, sed Dei. Sicut enim magnitudinis eius non est finis, sic nostre laudis non erit finis. Non enim cum mortui fuerimus in hac carne, desinemus laudare Deum. Et secundum hoc de fidelibus tantum agit. uel sibi, id est a se iudicandus, sed a Domino secundum hoc de bonis et malis accipitur.

uERS. 10.---Ante tribunal. Hoc a simili dicitur: tribunal enim sedes iudicis est, que in excelso locatur,  ut iudex ab omnibus uideatur et ipse ex eminente loco omnes ualeat intueri. Ita et Christus quasi in tribunali sedebit, quia ab omnibus uidebitur, et ipse omnium conscientias uidebit, et causas diiudicabit.

uERS. 13.---Non ergo amplius. Non usurpemus nobis quod ad nos non pertinet. Non reprehendamus ea que nescimus quo animo fiant; uel etiam si aperta, non ita reprehendamus, ut de sanitate desperemus. In his enim duobus temerarium est iudicium, et uel superbia, uel ineuidentia, unde dicitur: Nolite iudicare et non iudicabimini .

uERS. 14.---Scio et confido. Quasi dicat dico: Ne ponatis offendiculum fratribus. Non autem dico offendiculum uel scandalum, eo quod cibus sit immundus;  quia scio per hoc, quod fiducia est in Iesu, qui postquam uenit, absoluit a lege. Commune ponit pro immundo, ut tractum a uasis que ante omnibus usibus erant communia, quorum quedam postea sacrificiis dedicata non amplius communia, sed sancta dicebantur; uel tractum est a Iudeis quia ipsi Iudei dicebantur proprius populus Dei, alii uero omnes communes et immundi.

uERS. 16.---Non ergo blasphemetur bonum. Quia qui habet opera bona, si reprehendatur in re minima, bonum suum obfuscatur, et incipit bonum eius blasphemari per malum. Unde Ezechiel: Iustitia iusti non proficiet ei, si errauerit . Non ergo blasphemetur bonum. Bona in se comestio  blasphemabilis est dum aliis nocet: et quia nocet, abstine, quia non est causa regni Dei esca.

uERS. 17.---Non est enim regnum Dei esca et potus. Non usus ciborum, sed concupiscentia refrenanda est. Non interest quid alimentorum uel quantum pro congruentia hominum et persone sue et pro ualetudinis sue necessitate quis capiat, sed quam facile et leto animo careat his, cum his uel oportet uel necesse est carere.

Gaudium in Spiritu sancto. Qui enim, etc. Non utique in epulis, ut multi solent, sed in Spiritu sancto hoc gaudium oritur de fraterna pace; sicut in disceptatione ira, ubi non est spiritus, quia in solis pacificis est; cuius etiam gratia hec tria sunt in aliquo: iustitia, pax et gaudium, que in istis Romanis  non erant

uERS. 18.---Placet Deo, et probatus est hominibus. Secundum quod gaudium est in Spiritu sancto. Probatus autem habetur hominibus secundum iustitiam, et pacem etiam, quia disceptatio discordiam parit, ideo dimissis temerariis iudiciis, sectemur que pacis non discordie, et que edificationis, ut ceteri edificentur, uel iam edificati conseruentur inuicem Iudeus ad gentilem, et gentilis ad Iudeum.

uERS. 21.---Offenditur. Perturbatus nesciens quid teneat. Offenditur, qui a fide recta discedit.

uERS. 22.---Beatus. Beatum dicit qui non facit aliud quam quod utile probat, sed illum proprio iudicio censet damnandum, qui, quod dicit se debere facere, non facit.

 uERS. 23.---Omne autem. Non tamen omne quod fit cum fide bonum est, quia ignorantia que est ex culpa, nocet. Omnis uita infidelium peccatum est, quia omnis infideliter uiuens uel agens, uehementer peccat, et nichil bonum sine summo bono, ubi deest agnitio ueritatis eterne. Falsa uirtus est etiam in optimis moribus. Opera que uidentur probabilia, preter fidem sic sunt, ut magne uires et cursus celerrimus extra uiam. Non est ex fide. Fides nostra uult ut homo agat hoc quod bene intelligit esse agendum, et peccatum est quod aliter fit, quam probatum est.



CAPUT Xu.

uERS. 5.---Idipsum sapere. Quasi dicat: Nisi idem sapiatis, Deum honorare non poteritis.

 uERS. 8.---Circumcisionis. Id est Iudeorum ad quos corporaliter uenit; unde: Non sum missus nisi ad oues que perierunt domus Isrel . Propter ueritatem. Non repulit Iudeos, quibus proprie ueritas, gentibus misericordia, quibus nulla promissio facta erat. Promissiones. Promiserat enim Abrahe: In semine tuo benedicentur omnes gentes . Et Dauid: De fructu uentris tui ponam super sedem tuam . Et item Iacob dixit: Orietur stella ex Iacob .

uERS. 9.---Confitebor. Confessio autem non tantum peccatorum est, sed et laudis.

uERS. 12.---Erit radix Iesse. Et ex hac radice erit ille qui exsurget, etc. Iesse, radix: Dauid, arbor,  que per ramum, id est Mariam, fecit fructum, id est Christum.

uERS. 13.---Et pace. Ut possitis gaudere, det pacem et concordiam ad inuicem; et hoc erit, si sit sana fides. Ut abundetis. Id est, ut per ista habita certiores sitis de eterna beatitudine, et abundetis in uirtute Spiritu sancti, id est, fortitudine bone operationis, que datur per Spiritum sanctum.

uERS. 14.---Certus sum. Ne uideretur Apostolus omnes intelligere discordes et ad corrigendum insipientes, remouet quod ideo incipit, ut admoneat perfectiores de correctione minorum; et inde preponit se exemplum qui laborat de aliis, et opus est ut isti hoc faciant, cum ipse aliis impeditus ad eos uenire non possit. Repleti omni sapientia. Per hanc laudem prouocat  ad meliora, more exhortantis. Unde nec dicit docere, sed monere; quasi dicat quod sciatur, sed subterfugit animo. Hoc enim solet moneri, quod cum sciatur, aliquando subterfugit animo, aut negligenter habetur.

uERS. 15.---Propter gratiam. Non temere scribit; sed Apostolus gentium audet scribere omnibus gentibus auctoritate sibi tradita per gratiam.

uERS. 17.---Habeo igitur. Sic et uos si de fratribus laboratis. Hoc ideo dicit ut nichil minus se posse probet quam apostolos qui cum Christo fuerant.

uERS. 20.---Non ubi nominatus, etc. Quia sciebat pseudoapostolos et alios sub nomine Christi falsa docere, quod postea corrigere maximi erat laboris; ideo sollicitus erat preuenire, et ueritatem integre tradere, ubi nondum erat nuntiatus Christus; quod  testimonio prophete probat.

uERS. 21.---Et qui non audierunt, etc. Ut uerus esset et inuiolabilis de uerbo Dei intellectus, festinauit gentes ueritate imbuere.

uERS. 26.---Probauerunt enim. Ad huiusmodi opera Romanos inuitat, quia qui per misericordiam Dei uiuit, pius debet esse confratri. In pauperes. Hi totos se dederunt diuinis obsequiis, nichil mundanum curantes, exemplum bone conuersationis daban fidelibus.

uERS. 30.---Ut adiuuetis. Multi minimi dum congregantur unanimes, fiunt magni, et multorum preces impossibile est ut non impetrent. Si ergo eum uidere cupiunt, orent ut liberatum eum recipiant cum gaudio caritatis; unde sequitur ut liberer.

 uERS. 31.---Accepta. Ut illi intellecta caritate illius erga se, cum illo unanimes Deo gratias agant. Magnus enim profectus est ei, cuius ministerio multi facti leti Deum laudant.

uERS. 33.---Deus autem pacis. Christus, qui ait: Pacem meam do uobis, et pacem meam relinquo uobis ; qui cum suis est usque ad consummationem seculi, ita et sit uobiscum; ipse enim est qui ait: uobiscum sum omnibus diebus usque ad consumationem seculi .



CAPUT XuI.

uERS. 1.---Commendo autem uobis. Amodo multos iustos Apostolus proponit, quibus credere debeant  Romam, quasi dicat: Ita facite ut dixi, hos autem imitamini. Pheben. Scilicet Phebe ditissima et nobilissima mulier fuit, que Ecclesiam in loco qui dicitur Cenchris, sua substantia sustentabat. Ea uero tunc temporis pro aliquo negotio Romam profecta est, per quam forsan hanc misit Epistolam.

uERS. 2.---Suscipiatis digne. uel, ut alii codices habent, ualde honeste et honorifice.

uERS. 3.---Priscam et Aquilam. Aquila est uir Priscille: hi coadiutores Pauli Romam ad confirmationem Romanorum uenerant. Sic et omnes alii quos salutat, Rome fuisse intelliguntur.

uERS. 4.---Ecclesie gentium. Quia hi laborant ad profectum gentium exhortantes fidem Christi, qui etiam pericula pro Apostolo pati non recusauerunt;  unde et Romani eis obedire debent.

uERS. 10.---Appellen. Per tentationes inuentus est fidelis in Christo: etsi non suus amicus, uel particeps operis.

uERS. 11.---Aristoboli. Solebat iste Aristobolus congregare fratres in Christo, quos Apostolus salutat adeo probans factum illius. Ex Narcissi. Narcissus dicitur fuisse presbyter, sicut legitur in aliis codicibus, qui peregrinando confirmabat sanctos fratres, qui quia presens tunc non aderat, suos salutat; et quia non omnium illorum merita nouerat, discernit, subdens: qui sunt in Domino, id est eos quos dignos noueritis.

uERS. 12.---Laborauit. Labor hic, de quo crebrius Apostolus, est in exhortatione et in ministerio sanctorum,  et in pressura et in egestate propter Deum.

uERS. 13.---Et meam. Pro sanctitate eius uocat suam matrem, cuius filium preposuit pro ecclesiastico officio.

uERS. 15.---Et omnes. Omnes, quibus scribit et quos nominat, iubet se salutare inuicem in osculo sancto, id est in pace Christi, ut religiosa sint oscula, non carnalia.

uERS. 16.---Christi. Id est que in Christo confidunt, non in alia re.

uERS. 17.---Ut obseruetis. Pseudoapostolos tangit, quos in tota Epistola cauendos esse monet.

uERS. 19.---uestra enim. Ideo moneo uos uitare illos, quia uestra fides et obedientia ubique laudatur:  quia estis in capite mundi, et sic exemplo uestro iam possent alii corrumpi. uel, rogo uos uitare illos, quia leuiter obedistis, quod bonum est, et inde gaudeo; sed uolo ut sitis sapientes in bono discernendo, et sine aliqua parte mali.

uERS. 20.---Deus autem. uos sitis sapientes: Deus autem conterat Satanam, id est falsos predicatores, uel quemlibet uobis aduersantem hominem, uel diabolum. Sub pedibus. Ut caput, id est primos motus suggestionum contemnatis, et si diabolus est, conteratis eius caput sicut Eue in figura Ecclesie, uel sensualitatis dictum est. Gratia. Gratiam quam promisit in aduentu suo, iam optat eis.

uERS. 21.---Salutat uos. Quasi dicat: Tot et tanti  congaudent uestro cepto, et ideo perseuerare uos decet.

uERS. 23.---Et uniuersa. Supra dixerat omnes Ecclesias; sed hic dicit Ecclesiam alterius prouincie, unde Caius erat.

uERS. 25.---Ei autem. Sic ego uos moneo. Ei autem qui potest uos confirmare, sit gloria, a quo solo bono sunt bona omnia; in quo epistole notatur summa, quia hic principaliter intendit Apostolus illos monere ut omnia attribuant gratie Dei.

Secundum reuelationem. Mysterium dicit incarnationem Christi, etc., que eternis temporibus erant abscondita: quia licet ex aliqua parte antiquis patribus  fuissent cognita, plene tamen a nullo fuerunt  scita, quousque suo tempore per ipsum Christum sunt reuelata.

uERS. 26.---Per Scripturas prophetarum. Ab eo reseratas, testimonium dantes huic predicationi. Patefactum in cunctis gentibus ad obediendum, id est ut obediant fidei bene operando. Taciti aliis, sed cogniti soli Deo: quia etsi sit modo hominibus reuelatum, tamen soli Deo cognitum est, quia solus nouit cur ita factum est. In quo reprimit inquisitores qui querunt cur tantum distulit Deus? cur tot gentes perire permisit.

uERS. 27.---Cui honor.  Quod additur: Cui gloria, etc., usque ad quia per eum innotuit hominibus  Deus Trinitas, quod est mysterium.





EPISTOLA I AD CORINTHIOS. *



ARGUMENTUM.

Corinthii sunt Achaici, et hi similiter ab Apostolo audierunt uerbum ueritatis, et subuersi sunt multifarie a falsis apostolis. Quidam a philosophie uerbosa eloquentia, alii secta legis Iudaice inducti sunt. Hos reuocat Apostolus ad ueram fidem et Euangelicam sapientiam, scribens eis ab Epheso, per Timotheum discipulum suum.



CAPUT PRIMUM.

uERS. 1.---Paulus uocatus. Id est ab omnibus priuilegio  nominis dictus Apostolus Iesu Christi. Hic non seruum se nominat: quia potius erat opus auctoritate et commendatione contra superbiam Corinthiorum, apud quos uiluerat. Et Sosthenes. Ecce per eum qui inter eos uersabatur, culpas eorum se rescisse innuit. Frater. Per hoc remouet, quod non malo animo ei notificauerit, sed ex caritate et desiderio correctionis.

uERS. 2.---Cum omnibus. Et omnibus scribit suffraganeiis Corinthiis, qui in eisdem uitiis laborabant.

uERS. 3.---Gratia. Primum proponit de bonis, ut his alii conformentur. Et Domino Iesu Christo. Qui a Patre personali quidem proprietate distinctus est, sed unus cum ipso unitate substantie Deus.

 uERS. 5.---In omnibus. Supponit partes aliquas in omni uerbo, id est in omni genere linguarum, uel in omni modo predicandi, id est minoribus, mediocribus, et perfectis.

uERS. 10.---Obsecro. Hucusque bonos laudauit. His laudatis, inuitat ahos ad horum similitudinem.

uERS. 11.---Chles. Nomen est loci uel persone. Aliquibus enim uidetur locus esse, ac si diceretur: ab his qui sunt Antiochie. Aliquibus autem femina fuisse uidetur Deo deuota cum qua multi essent colentes Deum.

uERS. 12.---Hoc autem dico. Hic contra baptistas agere incipit, de quibus illi gloriabantur. Ego quidem. Sub suo nomine et apostolorum notat pseudo, ne si diceret: in nomine ipsius uel illius, uideretur  eis inuidere, et sibi uelle attribuere. uel posuit nomina bonorum apostolorum ut ostendat quod si in nomine maiorum non est gloriandum, nec in nomine illorum quorum doctrina praua est, gloriandum est.

uERS. 13.---Diuisus est secundum uos Christus, quasi dicat: Multos facitis Christos, id est datores gratiarum. uel qui operatur idem in omnibus diuisus est, dum creditur in isto plus operari, in illo minus. uel quia hoc dicitis, modo a uobis diuisus est Christus, id est separatus: Nunquid Paulus crucifixus est? Per hoc uerum quod Corinthii tenebant,  facit eos erubescere de falsis: sicut per Christi resurrectionem, quam credebant, probat resurrectionem mortuorum, quam negabant.

uERS. 14.---Gratias ago Deo, etc.  Paulus gratias agit Deo, quod neminem ipsorum baptizauerit, qui tanquam obliti in cuius nomine baptizati essent, per hominum se nomina deuidebant. Cum enim tantum ualet baptismus per hominem contemptibilem, quantum per Apostolum datus, ita nec illius, sed Christi esse cognoscitur, etc.

uERS. 17.---Sed euangelizare. Perfecte enim baptizare etiam minus docti possunt. Perfecte autem euangelizare multo difficilius est et rarioris operis. Ideo doctor gentium pluribus excellentior, euangelizare se missum dicit, non baptizare. Hoc tamen necessitate  instante interdum egit. Non in sapientia. Contra sapientiam seculi. Non in sapientia uerbi. Sapientiam dicit philosophorum que sic dicitur, etsi non sit: attamen illa est que uerbosos facit, per quam crux, id est mors Christi, euacuatur; et impossibile secundum naturam iudicatur, ut Deus immortalis moreretur. uerbi. Ibi compositio uerborum queritur, ubi teste uirtute ipsa ueritas se non commendat.

uERS. 18.---Pereuntibus. Id est sapientibus mundi, quorum et sapientia perit, et falsa ostenditur, et ipsi damnandi sunt.

Dei uirtus. Dum occisus diabolum uicit, et hominem liberauit, uel uirtutem dat credentibus per quam fiunt miracula, cum res exigit.

 uERS. 19.---Scriptum est enim. Ideo non misit me in sapientia, quia predixerat quod eam non reciperet in predicatione euangelica, sed perderet et reprobaret de collegio predicatorum suorum: et sic factum est.

uERS. 21.---Placuit Deo per stultitiam predicationis saluos facere credentes. Id est crucis fide eternitatem prouenire mortalibus: ut ibi salus reperiretur, ubi stultitia creditur.

uERS. 26.---uidete enim. uere stultum et infirmum Dei, est sapientius et fortius hominibus. Quod in uobis potestis experiri. Insipientes enim et infirmi uos uocauerunt, inter stulta et infirma Dei enumerati sunt tales uocatores, qui tamen confundunt sapientes et fortes. Et uere sunt tales, quia non multi.  Non autem ait, nulli, forsan pro se, qui solus inter apostolos secularium litterarum peritus, terrenarum opum diues, Romane dignitatis parentela conspicuus fuit; qui tamen hec nichili pendit, nec usus est eis.

uERS. 27.---Sed que stulta. Ecce contra ordinationem Dei faciunt aperte, quia sapientiam seculi iactant, cum Deus humilitatem proponat. uenit enim humilis Deus querens humiles, non altos. Qui etsi primum elegerit pauperes, indoctos, infirmos, non tamen relinquit sapientes, diuites, nobiles, sed si eos primos eligeret, merito talium rerum sibi uiderentur eligi; et ita in eis esset superbia qua homo cecidit. Nisi fideliter precederet piscator, non humilis sequeretur orator. Unde Nathanel doctus, in apostolum non est electus.

 uERS. 29.---Ut non glorietur. De se, sed de Deo, quod ibi ostenditur: qui gloriatur, in Domino glorietur.

uERS. 30.---Ex ipso autem. Non glorietur quis ex se, sed tamen est alia gloria, quia ex ipso uos estis.



CAPUT II.

uERS. 2.---Non enim iudicaui. Qui minus capaci altiora loquitur, non utilitatem, sed sui ostentationem facit.

uERS. 6.---Perfectos. Non cognitores et doctores, quibus opus non est, sed auditores iam capaces.

uERS. 7.---In mysterio. Exponendo mysteria ueteris Testamenti in quibus Christus significatus est, ut in hostia Abel, uel Abrahe. Que abscondita.  Quia non uerbis, sed in uirtute: non humana ratione comprehensibilis, sed spiritus efficacia credibilis.

uERS. 8.---Si enim cognouissent. uel minores illum esse Messiam in lege promissum, uel maiores Deum esse, uel Dei Filium: nunquam Dominum glorie crucifixissent.

uERS. 9.---Nec in cor hominis. Infra cor hominis est quod in cor ascendit; super cor est eternum ad quod cor ascendit. uel non est homo, sed spiritus qui nouit. Ascendit. Res dicitur in corde ascendere, quando bene intellecta placet.

uERS. 10.---Scrutatur, etc. Scrutari dicitur spiritus Dei omnia, non ut quod nescit, inueniat, sed  quia nichil relinquit omnino quod nesciat, uel quia scrutari te facit; quod enim dono ipsius tu facis, ille facere dicitur, quia sine illo tu non faceres.

uERS. 12.---Sed Spiritum qui ex Deo est. Spiritus sanctus utique Patris et Filii est, necnon et noster. Quod enim datum est, etiam ad eum qui dedit refertur, et ad eos quibus dedit. Itaque Spiritus sanctus non tantum Patris et Filii qui dederunt, sed etiam noster est qui accepimus. Et non est iste spiritus noster in quo sumus: quia ipse spiritus noster in quo sumus ipse spiritus est hominis, qui in ipso est. Et ipsum tamen spiritum qui hominis est accepimus. Sed aliud est quod accipimus, ut essemus, aliud quod accepimus ut sancti essemus. Spiritus autem hominis in Scriptura accipitur, pro ipsa  anima uel ipsius anime potentia rationalis. Dedit enim nobis naturam ut essemus, animam ut uiueremus, mentem, ut intelligeremus. Ut sciamus. Multi habent dona Dei, et nesciendo a quo habeant impia uanitate iactantur. Nemo donis Dei beatus, qui danti est ingratus, unde in Euangelio: Qui habet, dabitur ei. Plene habere est scire unde habeat. Qui ergo non habet, id est, qui nescit unde habeat, et quod habet, auferetur ab eo .

uERS. 13.---Spiritualia. Quod Corinthii non estis; et ideo culpa uestra est, non nostra, quod maiora non diximus.

uERS. 14.---Animalis autem homo. Dicitur animalis homo uita, qui fertur dissoluta lasciuia anime sue, quam intra naturalis ordinis metas spiritus  rector non continet, eo quod ipse Deo regendum se non subiicit. Animi uero sensu dicitur animalis, qui Deo iuxta corporum phantasiam, uel legis litteram, uel rationem philosophicam iudicat. Quia spiritualiter examinatur. Animalis non potest intelligere spiritualia, quia examinatur, id est, examinatio et comprobatio fit illorum spiritualium, tantum spiritualiter, id est, a spirituali homine, et personaliter legitur: examinatur. uel ita: Animalis non intelligit spiritualia, quia spiritualiter, id est, per spiritualia tantum probatur quod animalis est; quia audita improbat, et non ob aliud ei proponuntur, nisi ut examinetur.

uERS. 15.---Spiritualis autem homo. Est uel uita uel scientia: spiritualis est uita, qui spiritum Domini  habens rectorem, animam regit; scientia uero spiritualis est qui, etsi ex parte et per speculum uidet, tamen de eo secundum imagines corporum, uel legis litteram, uel humanam philosophiam non sapit, sed spiritui. Dei subiectus certissime ac fideliter iudicat. Omnia. Non quidem uniuersa que continet diuina scientia, sed que ad iustitiam et uitam sufficiunt, id est, omnia iudicanda.



CAPUT III.

uERS. 2.---Adhuc enim carnales. Arguit eos qui querebantur se dudum non audisse spiritualia, cum adhuc indigni essent audire.

Ministri eius.  Homo exterius ministrat  quasi seruus, etc., usque ad quia Deus operatur uelle et perficere.

uERS. 8.---Unum sunt. Posset uideri quod si nichil ex se dant, tamen Deus magis per hunc quam per illum.

uERS. 9.---Adiutores. In colendo agro dominico; non deprauatores, ut quidam aiunt. Quod inde patet, quia uos estis agricultura. Agricultura. Quia colit uos ad fructum. Aedificatio, quia qui colit habitat in uobis. Et ita idem est ager et edificium, quod non in rebus uisibilibus. Nos colimus Deum adorando, non ornando. Ille autem sic nos colit, quod meliores nos reddit.

uERS. 11.---Fundamentum enim.  Fides gratie christiane, id  est, ea que per dilectionem operatur, etc., usque ad de qua scriptum est: uasa figuli probat fornax, et homines tentatio tribulationis probat .

Christus. Id est, fides Christi, que per dilectionem operatur, per quam Christus habitat in cordibus. Aliud non est fundamentum. Hec autem neminem perire sinit.

uERS. 12.---Si quis autem. In auro, argento, lapidibus pretiosis preclara doctrina significatur, in tribus aliis uana doctrina signatur, que si modo fallit, in igne apparebit: quia ardebit bona permanente, et erit ei bone, scilicet doctrine merces uita eterna. Ligna, fenum, stipulam. Non hec de malis operibus accipienda sunt quasi fides sine operibus saluet, quod non est.

  Non sibi polliceatur quisquam habens nefaria opera regnum Dei, etc., usque ad peccata minima atque leuissima, que ignis facile consumat.

uERS. 13.---Dies enim. Hic, dies est hominis pro nutu suo agentis, sed in iudicio uel morte cuiusque, dies est Domini secundum merita iudicantis, imo et hic iudicium incipit a domo Dei, id est, a saluandis incipit pena, que consummabitur in reprobis. Ideo enim puniuntur electi, ut ibi non puniantur. In quo die est ignis tribulationis quo uritur amor rerum temporalium, dum contristantur de amissis, unde et dicitur: Tribulationem carnis habebunt huiusmodi. Ignis uero extremi iudicii tam diu durabit, quousque purgati sint qui saluandi erunt. Ignis probabit.  Duos ignes futuros legimus. Unum eternum, quo eternaliter punientur reprobi, qui sequetur iudicium. Alterum qui precedet, quo exuretur facies mundi huius, qui emendabit eos qui superedificauerunt lignum, fenum, stipulam. Qui autem aurum, argentum, lapides pretiosos de utroque igne securi sunt.

uERS. 14.---Mercedem. Non solum post finem, sed et in hac uita habet requiem sue anime contemnentis omnia.

uERS. 16.---Nescitis, etc. Hoc premisit ut illos compungat, qui turpiter uiuentes corpora sua uiolant; maxime ille qui uxorem patris habet. Hic agit de structoribus super fundamentum.

uERS. 17.---Si quis autem. Iste saluus per ignem,  sed si quis uoluerit templum quod uos estis, disperdet illum. Et nescitis hoc.

Templum.  In quibus Deus habitat per fidem sunt templum Dei, etc., qualiter etiam nunc sunt templum Angeli Dei.

 Talis congregatio edificatio est templi Dei; talem congregationem non generatio carnalis, sed regeneratio spiritualis facit. Habitat itaque in singulis Deus tanquam in templis suis, et in omnibus simul congregatis, tanquam in templo suo. Deus igitur ubique presens est, et ubique totus presens, nec ubique habitans, sed in templo suo, cui per gratiam benignus est et propitius. Capitur autem habitans ab aliis amplius, ab aliis minus. Habitare autem ideo in animalibus hominibus et paruulis non  carnis etate, sed mentis, quia in eis occulte agit ut sint templum eius, idque in proficientibus et proficiendo perseuerantibus perficit.

 Sed diceret aliquis: Antequam faceret Deus celum et terram, antequam, etc., usque ad beatissimi autem sunt illi, quibus hoc est Deum habere quod nosse.

Sapientia enim huius mundi, etc.  Abusiue ponitur sapientia pro astutia.

uERS. 21.---Nemo, etc. Baptistis uel doctoribus. Nemo. Quia uestri sunt ipsi; quia uniuersa sunt ad seruiendum uobis data, et non est gloriandum, nisi de rebus excellentioribus. In hominibus. Quia non sunt datores gratiarum, siue boni siue mali sint, sed tantum ministri.

 uERS. 22.---Omnia enim. Singulos non sibi defendant doctores uel baptistas, cum omnibus utantur. Mundus est noster si cursus eius in Dei uoluntate ponimus. uita presens, nostra, si modeste et cum gloria Dei agitur. Mors nostra est, si spe futuri libenter pro Christo morimur. Presentia sunt nostra, si sic utimur eis, ne offendamus. Futura, si ea credentes magis optamus.

Siue uita, etc. Et uita et mors doctorum ad edificationem subditis esse debent. uel per uitam, sanctos homines et angelos accipe: qui student profectui fidelium, per mortem, diabolum et membra eius, qui dum persequuntur, utilitati seruorum Dei inseruiunt.

uERS. 23.---uos autem Christi. Ut sicut hec  nobis, ita nos Christo subiiciamur. Christus autem Dei. Proprius Filius eius uoluntatem eius faciens, ut et nos faciamus ipsius. Cur ergo ad iniuriam Christi de hominibus aliquid speratis?



CAPUT Iu.

uERS. 1.---Sic nos. Hactenus de gloria pseudo: hic de suo contemptu agit. Sic nos. Hoc ideo ait Apostolus, quia de eo minus sentiebant; sed sic homo sentiat, ut Deus qui eum elegit.

Et dispensatores.  Non solum boni, sed etiam mali dispensatores sunt, etc., usque ad est, illius esse participem.

uERS. 2.---Hic iam queritur. Ita de nobis estimandum,  sed hic inter uos quod non alibi. Iam in presenti cum exspectandum esset, donec Deus iudicet.

uERS. 3.---Meipsum. Periculum est uobis de ignotis cordis mei uel aliorum iudicare. Tanta enim profunditas credenda est esse in homine que lateat etiam ipsum hominem in quo est, ut in Petro profunditas infirmitatis latebat, cum se Domino commoriturum temere promittebat. Cum ergo quisque de se aut non omnino aut uix possit ueram ferre sententiam, quomodo potest de alio iudicare, cum nemo sciat quid agatur in homine, nisi spiritus hominis? Ab humano. Id est ab hominibus, dum sunt in suo die, et non est dies Domini. Humano. Quia est dies Domini, quo iudicabit quando unusquisque pro  se rationem reddet, et tunc secreta cordium patebunt.

uERS. 4.---Nihil enim conscius sum.  Ne dicatis: Non peccauimus. Dixit sanctus Paulus: Etsi nichil mihi conscius sum; addidit tamen, sed in hoc iustificatus non sum. Et uos etiam, si nichil estis conscii, confiteamini tamen Domino, ne quid sit quod uos pretereat.

uERS. 5.---Quoadusque ueniat Dominus. Aliter iniuria iudici fit: quia iudicis iniuria est si ante iudicium eius a seruo procedat sententia. Illuminabit. Id est aperta faciet abscondita tenebrarum, id est peccatorum. Tunc laus erit unicuique. Bene agenti uel cogitanti; hic autem nescitur quis sit laude  dignus.

uERS. 6.---Me et Apollo. Proposui figuram pro omnibus, ut ab omnibus abhorreatur sicut a nobis. Ne etc., unus, etc. Ab illo, id est meliori quam ille, id est, quasi sit alius ab illo qui nullus est, quantum ad se uel quantum ad ministerium.

uERS. 7.---Quis enim te discernit. A massa perditorum? Nullus nisi Deus. uel si baptizatus es a Petro, quomodo discerneris ab eo qui a Paulo? Nihil ille habet a baptista, nichil tu. uel redarguit illos eosdem, qui gloriabantur de magisterio pseudo. Quasi dicat: Gloriaris pro illis, sed quid habes ab illis quod non a me? et si a me, quid contra me gloriaris, quasi non idem a me acceperis?

 Quid autem, etc. Aliud genus arrogantie amouere conatur, scilicet ne homo superbiat propter aliquam gratiam a Deo sibi datam, putans se eam habere a se uel a ministro.

Si autem accepisti. Hoc dicit contra illos, qui eadem que ab Apostolo audientes, de magisterio pseudoapostolorum gloriabantur, qui per eloquentiam commendantes, gloriam in se uertebant; cum Apostolus contemptibilem se uideri fecerat, ut gloriam Deo faceret. Ideo Apostolus ironice eis loquitur, quasi concedens quod eis de seipsis uidebatur, cum subdit.

uERS. 8.---Iam saturati estis. Quasi: Inquiro a uobis, Quid gloriaris, etc.; sed non recte uideor hoc facere; quia uos, iam saturati, iam diuites, ironia  est, ac si diceret: Non est ita. Irascentis enim uerba sunt, non confirmantis.

Regnetis. uere regnare est de spe et promissis Dei securum esse, et in aduersis gaudere.

uERS. 9.---Puto enim. Quasi dicat: Nullatenus putandum est. Ironice enim loquitur. Dico sine nobis, quia per mala que patimur, Deus ostendit nos apostolos nouissimos, de quibus non curetur, tanquam morti destinatos, id est ad nullam utilitatem, sed ad mortem reseruatos: quod per hoc uidetur, quia ad spectaculum nostrum quasi ad monstrum conueniunt homines; per quod magis probamur amici Dei. uel ideo deberetis nobiscum regnare, quia puto et certus sum quod nos sumus similes nouissimis Elie et Enoch in tribulationibus.

 Et angelis. Boni angeli et boni homines laudant, mali irrident: hec sunt dextera et sinistra. His utimur ad feriendum hostem, id est diabolum, nec illa eleuant, nec ista frangunt.

uERS. 10.---Propter Christum. Cuius crucem predicamus, quod uos tacentes, uidemini in Christo prudentes.

uERS. 13.---Tanquam purgamenta. Per hec omnia probamur in Christo prudentes et fortes.

uERS. 14.---Non ut confundam uos. Aspera blandis mitigat, ut salutaris medicus.

uERS. 15.---Pedagogorum. Dum pedagogos nominat, pueros significat. Per Euangelium. Addidit per Euangelium, ne ipsius putaretur esse quod Dei est. Ait enim Dominus in Euangelio: Ne uobis dicatis  Patrem in terra, unus est enim Pater Deus ; non ut hoc nomen ceteris tollatur, sed ne gratia Dei qua in eternam uitam generamur, nature uel potestati, uel etiam sanctitati cuiusquam hominis tribuatur.

uERS. 19.---Si Dominus uoluerit. Ideo dicit, ut ostenderet, quod si non iret, Deum noluisse, causa utique indignitatis illorum.

uERS. 20.---In uirtute. Terroris uerba infert, ut inflati humiliarentur, et se prepararent ad recipiendum eum. Absit autem, ut pii filii dicerent: Si in uirga uenturus es, noli uenire. Melius enim est erudiri in uirga patris, quam perire in blandimento predonis.



CAPUT u.


uERS. 1.---Omnino auditur. Incipit agere de fornicatione, et redarguit illum fornicatorem qui uxorem patris tenebat, et eos qui eum tolerabant. Erant enim et ipsi comparticipes, dum paterentur reum tam ingentis peccati secum incorreptum conuenire. Non solum ergo illum reum mortis, sed etiam inherentes illi, non esse immunes a crimine demonstrauit.

uERS. 2.---Inflati estis. uento superbie, que pellit misericordiam; quia si unum membrorum patitur, compatiuntur et cetera.

uERS. 4.---In nomine Domini. Hoc modo iudicaui, ut uos congregati in unum sine aliqua dissensione   tradatis huiusmodi Satane.

uERS. 5.---Tradere, etc. Hanc potestatem dicitur Apostolus habuisse, ut dum aliquem a stultitia non posset amouere, diabolo eum uexandum traderet; quousque penitentiam profitens, a malo desisteret.

Ut spiritus saluus sit. Sic Apostolus non crudeliter, sed amabiliter Satane tradit. Sic Moyses in cultores idolorum paucos quidem iudicauit in presens terrens, in posterum disciplinam sanciens. Sic et Elias et alii boni: quia sic et metus aliis incutitur, et ipsis peccatum minuitur. Unde hoc exemplum Elie non reprehendit Christus in discipulis suis; sed quia odio et non amore correctionis desiderabant uindictam ignis in eos qui sibi hospitium  non prebuerunt; sic et Petrus in Anania et uxore eius uindicasse legitur, uel tradit, ut Spiritus sanctus quo contaminati nudantur, saluus sit eis, non amissus in die iudicii.

uERS. 6.---Totam massam. Participes erant, dum paterentur reum. Sed si quis potestatem non habet, quem scit reum abiicere, uel probare non ualet, immunis est. Et iudicis non est sine accusatore damnare, ut nec Christus Iudam abiecit.

uERS. 7.---Conspersio. Est farina per aquam conglutinata sine fermento, id est, azyma. uult ergo ut isti sint unum quid per dilectionem, puri a corruptione peccati, nouum hominem induti sicut in baptismo sunt facti. Zyma Grece, fermentum Latine.

Pascha immolatio est, non transitus, sicut quibusdam  uidetur, prius enim Pascha et sic transitus: quia ante exemplum est Saluatoris, et sic salus.

 Hec uite nostre innouatio est quidam transitus de morte ad uitam, etc., usque ad quoniam pascha nostrum immolatus est Christus.

uERS. 8.---Sinceritatis. Noue uite et ueritatis, sine omni fraude, ut sinceritas mundam uitam faciat, et ueritatis omnem fraudem excludat.

uERS. 10.---Alioquin, etc. Non possent tales Christo lucrari, si colloquium eorum uitarent et conuiuium; unde et Dominus cum publicanis et peccatoribus comedebat.

uERS. 11.---Nunc autem. Tunc scripsi uobis, et non bene accepistis, nunc autem determinate scribo. Nominatur. Eam nominationem uoluit intelligi Apostolus:  que in quemquam, cum sententia, et ordine iudiciario, atque integritate, profertur. Nam si quelibet nominatio sufficit, multi damnandi sunt innocentes, quia sepe falso in quoquam crimina nominantur. Dicendo nominatur, ostendit satis non temere, et quolibet modo, sed per iudicium auferendos esse malos ab Ecclesie coniunctione, aut si per iudicium auferri non possunt, tollerentur potius, ne peruerse malos euitando quisque ab Ecclesia discedens, eos quos fugere uidetur mittat ad gehennam.



CAPUT uI.

uERS. 1.---Audet aliquis. Occasione huiusmodi iudicii incipit agere de iudiciis, in quibus multis modis  peccabant Corinthii, uelut, quod contemptis fidelibus infideles iudices adibant, uel stultos iudices constituebant, et litigabant, et fraudabant, et alia huiusmodi faciebant.

uERS. 2.---Quoniam. Quia exemplo fidei illorum, perfidia huiusmodi damnabitur.

uERS. 4.---Secularia igitur iudicia. Quia dixerat Apostolus eos posse de his minimis iudicare, determinat, qui ad huiusmodi negotia definienda sint constituendi, scilicet, contemptibiles qui sunt in Ecclesia. Maiores enim spiritualibus intendere debent.

 Sapientes igitur qui in locis consistebant fideles, etc., usque ad uel interueniendo precidendis.

uERS. 5.---Ad uerecundiam. Terrenas causas examinent  qui exteriorum rerum sapientiam perceperunt. Qui autem spiritualibus donis dotati sunt, terrenis non debent negotiis implicari; ut dum non coguntur inferiora bona disponere, ualeant bonis superioribus deseruire. Cauendum est tamen, ut hi qui donis spiritualibus emicant, nequaquam proximorum infirmantium negotia funditus deserant, sed uel aliis quibus dignum est tractanda committant, uel per se gerant.

uERS. 8.---Fratribus. Quos iuuare deberetis, et sic regnum perditis, et peius, quia scientes.

uERS. 9.---An nescitis. Nota quod toties repetit, Nescitis; quasi: Me sequendo, hoc scire deberetis; sed sequentes pseudo, stulti facti estis.

uERS. 11.---Sed sanctificati estis. Nota sed, repetitam coniunctionem, non paruum pondus dare sententie.

 uERS. 12.---Omnia mihi licent. Quia dixit potius ferendum esse, quam causas male agere, ne quis putet sua nullo modo esse repetenda, supponit: Omnia mea mihi licet repetere, sed tamen non repetam, quia non omnia expediunt ad cursum meum, sed impediunt. Item per aliam causam idem ostendit. Quasi: Licita sunt, sed non repetam, quia cum sim liber, nolo redigi suo potestate iudicis: uel, nolo esse sub dominio alicuius rei, ut causa eius fratrem offendam.

uERS. 13.---Esca uentri. Propter hec non sunt repetenda, tamen esca debetur uentri. Per hec nota necessaria nature, et ideo licet repeti. Sed non multum pro his laborandum, quia destruentur, et ideo licet de his fieri iudicium uel pretermitti.

uERS. 15.---Corpora. Non potest non esse sanctum  corpus, quo sanctificatus utitur Spiritus. Membra sunt, etc. Sicut membra omnia que una eademque anima reguntur, unum corpus sunt, ita omnes qui eodem Spiritu sancto uiuificantur, unum in Christo corpus efficiuntur. Christi. Quia corpus accepit, et corporum caput est.

uERS. 16.---Unum corpus. Tradunt physici, quod adeo uniuntur, quod si sanguis eorum commisceretur, omnino coniungeretur.

uERS. 17.---Qui autem adheret, etc. Non substantie identitate sed participatione, cum ei sic adheret hic per fidem accedens, ut sit particeps beatitudinis eius, quod tunc plene erit, cum satiabitur desiderium eius in bonis immutabilibus,  scilicet in ipsa Trinitate Domino suo cuius est imago.

uERS. 18.---Fugite fornicationem. Cum aliis uitiis potest exspectari conflictus, sed hanc fugite, ne approximetis, quia non aliter potest melius uinci. Omne enim peccatum. Nullum peccatum intantum dehonestat et coinquinat corpus, ut illud. Qui autem fornicatur. Non dicitur propter quantitatem fornicationis, quod ipsa sola sit in corpore, et alia extra corpus. Plura enim adeo magna, ut fornicatio, uel maiora. Sed propter qualitatem, quia turpius coinquinat corpus quam alia peccata.

uERS. 19.---Templum. Ex hoc patet quod Spiritus sanctus est Deus; si enim non esset Deus, templum utique nosipsos non haberet. Non solum autem Spiritus sanctus, sed etiam Pater et Filius templum  nos habent. Templum ergo Dei, hoc est totius Trinitatis, sancta Ecclesia est.

uERS. 20.---Et portate Deum. Portare Deum est imaginem Dei in rebus bene gestis ostendere. In corpore. Si non parcis tibi propter te, parce uel propter Deum qui te sibi fecit domum. Quam si euertis, peccas in Deum, quod graue est genus peccati; aliud uero genus est peccare in hominem.



CAPUT uII.

uERS. 1.---De quibus. Occasione fornicationis quam prohibet, continuat de nuptiis, unde illi quesierant. Et agit tripliciter, secundum consilium, secundum indulgentiam, secundum preceptum.

uERS. 6.---Hoc autem, etc.---Dicet aliquis: Si  hoc secundum ueniam concessit Apostolus, ergo peccatum sunt nuptie; cui enim uenia nisi peccato conceditur? Plane quod infirmitati concessit Apostolus secundum ueniam concubitum attendit coniugatorum ubi est incontinentie malum. Incontinentie malum est, quod uir cognoscit uxorem etiam ultra necessitatem procreandi liberos, sed et ibi est nuptiarum bonum. Non enim quia incontinentie ibi malum est, ideo connubium quod est preter intentionem generationis, non est bonum; imo uero non propter illud malum culpabile est hoc bonum, sed illud malum fit ueniale propter bonum nuptiale. Hoc bonum nuptiarum non reprehendit Apostolus, sed malum incontinentie. Concubitus is necessarius causa generationis inculpabilis, et solus ipse nuptialis est. Ille uero qui  ultra necessitatem progreditur, non rationi, sed libidini obsequitur.

uERS. 7.---Unusquisque, etc. Non debet quis constringi, ne prohibitus a licitis admittat illicita, sed ipse quid sequatur eligat, attamen in hoc propensiorem esse melius est.

uERS. 9.---Uri, est desideriis agi uel uinci. Non ergo ideo dicit melius, quasi bonum sit uri et nubere melius, sed consuetudinem locutionis est secutus.

uERS. 11.---Quod si discesserit. Aliud est discedere, aliud ex communi consensu continere. Illud enim malum est, hoc bonum.

. Ideo non subdit de uiro sicut de muliere, quia licet uiro aliam ducere, quia inferior non omnino  hac lege utitur, quia potior quod a falsariis dicitur esse appositum.

Et uir uxorem. Non debet uir dimittere uxorem, quia faceret eam mecari. Quod si illa est adultera non facit, sed adulteram dimittit. Causa quam Christus excepit hic tacetur, quia notissima est, scilicet fornicationis.

uERS. 12.---Nam ceteris. Ubi uterque fidelis hoc preceptum Domini dedit Apostolus. Nam ceteris ubi non est uterque fidelis , ego dico, etc. Si quis frater, etc. Idololatria et quelibet noxia superstitio fornicatio est, et Dominus causa fornicationis quidem permisit uxorem dimitti, sed non iussit, et sic dedit locum Apostolo monendi, ut  qui uoluerit, non dimittat infidelem, quo forsan possit fieri fidelis.

uERS. 14.---Sanctificatus est. Quia hoc sepe contingit quod alter per alterum ad fidem conuertitur. uel mundus est uir infidelis quantum ad fidelem mulierem, et nullam ex eius coniunctione immunditiam patitur mulier fidelis. Alioquin. Si dimittitis, inuicem nolentes cohabitare et aliis uos copulatis, adulteri estis, et filii uestri spurii, et ideo immundi; nunc, sancti, quia de licitis coniugiis nati, et sub Creatoris ueneratione nati.

uERS. 15.---Non enim. Non est tantum coniugium quod sine Dei deuotione est: et ideo non est peccatum ei qui dimittit propter Deum si alii se copulauit. Si uero ambo crediderint, per cognitionem Dei confirmatur  coniugium. In pace. Non oportet litigare cum discedente, quia odio Dei discedit.

uERS. 16.---Unde enim. Hortatus est supra per ea que euenerunt, nunc quia eadem fieri possunt, ad idem hortatur. Hec autem non lege iubente, sed libera caritate fiunt.

uERS. 17.---Diuisit Dominus. Cuique Deus dedit quando saluetur, id est, scit quando credet, et sustinet donec credat, sic et tu exspecta.

uERS. 18.---Circumcisus aliquis. Nusquam aufert Apostolus consuetudinem, que seruata non impedit salutem, monens ne in talibus spes salutis ponatur, cum tantum pro offensione infirmorum seruentur. Unde dicit nichil ea esse, subdens: Circumcisio nichil est.

uERS. 20.---Unusquisque in ea. Hoc ad eas conditiones  uel uite consuetudines respicit, que nichil obsunt fidei bonisque moribus. Sicut enim coniux, sic et latro ad Christi fidem uocatur. Sed ille in coniugio, non a coniugio. Iste uero non in latrocinio, sed a latrocinio. Non enim necesse est, ut coniuges desinant esse coniuges propter fidem Christi, sicut necesse est ut latrones desinant esse latrones.

uERS. 21.---Seruus, etc. Supra posuit unum exemplum de ritu uiuendi, hic aliud de conditione officii. Magis utere. Quia quanto quis propter Deum despectior est in hoc seculo, tanto magis exaltabitur in futuro.

uERS. 22.---Libertus. Quia ereptus a peccatis, que seruos faciunt. Ergo nec seruus conditione despiciatur, nec liber ereptus elatus seruo se preponat.

 uERS. 23.---Empti estis. Reddite uicem, ut uos serui sitis Christi, non hominum. Hi sunt serui hominum, qui humanis se subiiciunt superstitionibus. Serui hominum. Quod contingit uobis si dicatis: Ego sum Pauli, ego Apollo, etc.

uERS. 25.---De uirginibus. Causa illius fornicatoris, de omni fornicatione uitanda docet.

uERS. 26.---Necessitatem dicit penuriam seculi quam sepe patiuntur coniugati. Infirmis infirmam rationem pretendit. Posset enim digniorem reddidisse uirginitatis rationem, eius munus amplius commendando. Supergreditur enim uirginitas conditionem humane nature, per quam homines angelis assimilantur. Maior tamen uictoria uirginum est quam angelorum. Angeli enim sine carne uiuunt,  uirgines uero in carne triumphant.

uERS. 29.---Hoc itaque dico. Hic ad temperantiam monet, quasi diceret: Quando coniungemini, ut id sine peccato possit fieri; hoc consilium do uobis, ut qui habent Tanquam non habentes sint. Hoc facit qui habens uxorem, reddit et non exigit debitum; qui propter infirmitatem propriam ducit uxorem, plangens potius quia sine uxore esse non potuit, quam gaudens quia duxit, et maxime quia pari consensu continentiam seruant. Beatiora sane coniugia indicanda sunt, que siue filiis procreatis, siue prole contempta continentiam pari consensu seruare potuerunt.

uERS. 34.---Cogitat, etc. Hec enim de damnatione non timens et de salute secura, cogitat tantum  que Domini sunt. Ut sit sancta, etc. Hoc et nupta, sed amplius innupta, que libera a necessitatibus mundanis, quibus astricta est nupta, intensius uacat celestibus preceptis.

uERS. 35.---Non ut laqueum. Sed ad id tendens dico, quod honestum est, ut homo sit castus corpore et animo, non quod turpe sit coniugium, sed quod hoc honestius et facilitatem habeat Deum orandi.

uERS. 36.---Si quis autem, etc. Sicut de uirginibus determinauit, sic de custodibus determinat.

uERS. 38.---Melius facit. Quia apud Deum, meritum illi collocat, et a seculi sollicitudine liberat illam. Et ideo recte ait: Melius est enim quod licet et expedit, quam quod licet et non expedit.

uERS. 39.---Mulier alligata. Dixerat mulierem  causa fornicationis a uiro recedentem manere innuptam, aut uiro suo reconciliari, et non dixerat, an maneret toto tempore uite sue, an tempore uiri; hoc ergo determinat. Itaque uirgo semper potest nubere cui uult, sed mulier, id est coniugata, etiam causa fornicationis dimissa, et separata a uiro, uiuente uiro alligata est legi, etc. Quod si dormierit. Non dicit, primus, uel secundus, uel quotus, nec enim nobis diffiniendum quod non diffinit Apostolus: unde nec ullas debeo damnare nuptias, nec eis uerecundiam numerositas inferre. Dominus autem septemuiram non damnat, nec dicit in resurrectione non posse esse. Sed tantum: neque nubent, neque nubentur. Unde nec contra humane uerecundie sensum  audeo dicere, ut quoties uoluerint, nubant, nec ex corde meo quaslibet nuptias condemnare. Quod dicitur uniuire, hoc omni uidue.

uERS. 40.---Beatior, etc. Satis ostendit beatam esse etiam post mortem uiri iterum nubentem fidelem, sed beatiorem non nubentem. Puto autem. Non dubitat Apostolus, sed contemptores increpat, ut et Dominus dicens: Si me sciretis, forsitan et Patrem meum sciretis: uel, Putas inueniet fidem in terra? uerbo dubitationis infidelitatem arguit.



CAPUT uIII.

uERS. 1.---De his. Quasi dicat: scitis eque ac ego, quod licet ea comedere; quia omnes scientiam habemus. Hoc de his dicit qui habentes scientiam cum  offendiculo edebant. Quos primum arguit, nec sufficienter scire dicit. Alii autem ignari sub ueneratione idoli comedebant.

Scientia inflat. Per se inutilis est scientia, cum caritate utilis. Per se inflat in superbiam, ut demones qui Greco nomine a scientia sic sunt nominati. Propter elationem scientie reprimendam datus est Paulo stimulus. Melius est scire infirmitatem nostram, quam naturas rerum; hanc scientiam qui apponit, apponit dolorem peregrinationis ex desiderio patrie.

uERS. 3.---Si quis autem diligit Deum. Hic diligit Deum, qui caritatis causa scientiam mitigat, ut prosit fratri pro quo Christus mortuus est.

uERS. 4.---De escis. uituperata scientia eorum,  tandem aperit que est ea uera. Idolum nichil est in mundo. Id est, inter creaturas mundi. Materiam enim Deus formauit, sed stultitia hominum formam dedit. Quecunque enim sunt in creaturis, facta sunt per uerbum. Sed forma hominis in idolo non est facta per uerbum, sicut nec peccatum per uerbum. Sed est nichil, et nichil fiunt homines cum peccant. Nisi unus. Hoc dicit ne putetur Deus esse in idolo.

uERS. 5.---Si quidem sunt dii multi. Id est gentibus plures: quos terret Deus noster, id est demones qui uolentes uideri dii sibi exigunt que uero Deo debentur, aras, sacrificia, et alia. Noster uero homines deos facit.

uERS. 6.---Deus. Tribus modis Deus dicitur. Substantiue dicitur Deus, Trinitas. Adoptiue, sancti  qui per adoptionis gratiam dii sunt. Nuncupatiue, demones et idola. Ex quo. Omnia a Patre, sed per Filium creata sunt. Nec alia per Filium, alia per Patrem, sed eadem: alioquin iam non omnia per Patrem, nec omnia per Filium; si autem omnia per Patrem, et omnia per Filium; ergo eadem per Patrem que et per Filium facta sunt; equalis est ergo Patri Filius, et inseparabilis operatio utriusque. Et unus. De Christo pro humanitate subdit, sed de Spiritu sancto non oportuit.

uERS. 7.---Polluitur. Per illos scilicet qui habent scientiam unius Dei, sed non cum caritate, per quos in hunc errorem infirmi inducebantur, quorum non cibus polluitur, sed conscientia.

 uERS. 12.---In Christum. In Christum peccare, est Christum negare.



CAPUT IX.

uERS. 1.---Non sum liber. Incipit se proponere in exemplum, ut sicut ipse abstinet a licitis pro scandalo fratrum, ita et illi. Quasi diceret: Abstinete ab hoc licito, quia ego habeo libertatem accipiendi stipendia, et tamen non accipio. Etsi sic inductum sit, intendit tamen se comprobare apostolum, quia occasione pseudoapostolorum minus de eo senserunt Corinthii.

uERS. 4.---Nunquid, etc.  Permisit enim Dominus, non iussit, etc., usque ad potestas igitur est, non iussio Domini, accipere sumptus.

 Sororem mulierem. Dominus in comitatu suo mulieres habuit ne uiderentur aliene a salute, que et ministrabant ei; sic et apostoli.

uERS. 6.---Operandi. uerbum operandi, honestius quam accipiendi.

uERS. 7.---Quis militat. Ne, quia abstinet, coapostolos reprehendisse uideretur, addit: Quis militat.

 Quis plantat uineam, et de fructu eius non edit? Per illud pericula; hoc autem laborem et miseriam multam et curam ostendit, et tertium item addit exemplum his uerbis.

Quis pascit, etc.  Multam diligentiam, et magistro debitam erga subditos ostendit. Quod ex his apparet: Etenim milites, et agricole, et pastores  erant apostoli, non bellorum, neque terre, neque brutorum animantium, sed ratione preditarum animarum, et eius exercitus qui aduersus demones armatur. Et de lacte. Lac gregis dicitur quidquid a plebe prepositis datur.

uERS. 8.---Nunquid, etc.,  Hoc est: Nunquid ego humanis duntaxat exemplis rem meam confirmo? an et lex hec non dicit?

uERS. 9.---Nunquid de bobus. Cure quidem sunt; uerum non ita, ut de iis legem instituat.

uERS. 12.---Ne quod offendiculum. Id est, ne dicatur de nobis, quod causa questus et lucri temporalis potius predicemus Euangelium, quam causa salutis animarum et remunerationis eterne, habeaturque Euangelium uenale.

 uERS. 13.---Nescitis. Redit rursus ad illud quod inceperat, ostendens quia sibi liceat, et tamen non faciat. Naturalis etiam ratio hoc habet, ut quis inde uiuat ubi laborat.

uERS. 15.---Ego autem. Abstinet Apostolus a sumptibus, ne sit forma pseudoapostolis rapacibus.

Bonum est, etc. Quisquis enim eo quod sibi debetur uti non uult, amplius impendit Ecclesie. Maximam ergo habebat gloriam Apostolus apud Deum, non exigendo stipendium ab infirmis, uel de suis laboribus transigendo quotidianum uictum. Gloriam. Quam habeo apud Deum infirmis compatiens.

uERS. 16.---Nam et si, etc. Pro mercede: uel, si  ita euangelizauero, non est mihi gloria; quia tunc esset pro necessitate, quia ue, id est, penuria esset sicut pseudoapostolis. Necessitas, huius uite sustentande. ue. Quia unde uiuam non habeo.

uERS. 17.---Si enim uolens. Quia ex uoluntate est merces. uideamus quomodo, scilicet si ita ex dilectione facio, ut potius patiar penuriam quam abutar potestate. Si autem inuitus. Ut quod necessitate cogar, aliis prodero, at non mihi. Dispensatio mihi. Hic dispensatio talis intelligitur, ut quasi seruus alienum censum dispenset, unde ipse nichil capiat preter cibaria. Alibi dispensator dicitur qui ut filius ministrat Euangelium coheredibus. Non debemus ideo euangelizare, ut manducemus, sed ideo manducare, ut euangelizemus; ut cibus non sit bonum  quod appetitur, sed necessarium quod adiicitur.

uERS. 19.---Ex omnibus. Negotiis hominum, nichil ab eis accipiendo; Omnium, subaudi hominum, me seruum feci, supportando omnes, ueluti bonus procurator supportat infirmos, maxime uos, o Corinthii, per meam patientiam. Feci autem hoc non calliditatis astutia, sed compatientis affectu, ut plures lucrifacerem Christo.

uERS. 20.---Tanquam Iudeus.  Non uere Iudeus, sicut nec uere gentilis, quibus in cibis, etc., usque ad quomodo sibi seruiri uelit, si egrotaret.

uERS. 21.---His qui sub lege, etc. Samaritanis qui libros Moysi recipiunt, quibus non coutuntur Iudei. Sunt autem ex origine Persarum, quos sublato Isrel posuit rex Assyriorum uel Persarum ad  incolenda loca Samarie.

uERS. 22.---Omnibus omnia. Omnibus cessit, non tamen religionem excessit.

uERS. 24.---Nescitis, etc. Ostendit quanta sit utilitas legis nostre, in qua non uni, sed omnibus promissa est palma; et qui prior uenit, exspectat ut coronetur cum posteriori. Brauium. Est premium cursus.

uERS. 25.---Omnis enim, etc. De rebus non laudandis trahuntur multe similitudines, ut in Euangelio de iniquo iudice, qui uiduam nolebat audire, et pigro qui non ex amicitia, sed ex tedio panes commodabat; ita hic non commendantur agonistica et ludicra.

uERS. 26.---Non quasi. In incertum currit qui  talia facit, ut ex quibusdam sperare, ex aliis desperare possit.

uERS. 27.---Castigo corpus meum. Apostolus suo timore nos terruit. Quid enim faciet agnus, ubi aries tremit? Ne forte, etc. Quod cito contingere posset; tunc aliis magis cauendum, ne offendendo sint reprobi.



CAPUT X.

uERS. 1.---Nolo enim. uolenti comprehendere sic est agendum; non enim baptisma et sacramenta sufficiunt, ut quidam putant; sicut nec Iudeis beneficia Dei ualuerunt, cum post peccarent. Quoniam patres. Exemplo Iudeorum, qui negligentia sua offenderunt, sollicitos facit. Sub nube. Quia omnia in figura nostri illis contingebant.

 uERS. 2.---In Moyse baptizati. In ducatu Moysi purgati per uisa signa illa. uel, signum baptismi acceperunt, quod credentibus idem ualuit. Baptizati sunt, quia a morte liberati et per eam mundati ab ignorantia Dei, que premebat omnes gentes, et preparati ad accipiendam legem. uel baptizati dicuntur, quia gerebant formam nostri sacramenti. Moyses Christum, nubes Spiritum sanctum, mare baptismum significat.

uERS. 3.---Eamdem escam. Id est fide: diuersa in tempore, diuersa in specie. Spiritalem. Id est, spirituale aliquid significantem. Cum dicit spiritalem, ostendit spiritualiter intelligi in Christo et hoc de omnibus innuit, unum exponit: Petra erat Christus.

uERS. 4.---Consequente eos petra. Id est, satisfaciente  uoluntati eorum, quia quoquo irent, aque inundantes secute sunt; sic Christus in deserto huius mundi suos comitatur. uel, consequente, id est, secuturam ueritatem significante. Petra autem. Solet res, que significatur nomine rei quam significat nominari. Petra. Id est Christus, sequebatur, quia ubi humanum deficiebat suffragium, aderat.

uERS. 7.---Neque idololatre, etc. Illos tangit, qui in idolio epulabantur, putantes se immunes a crimine. Sedit populus. Per commemorationem illorum notat ea que in Corinthiis sunt, ostendens quam grauiter punita sint in Iudeis. Ludere. Id est adorare, quod ludo puerorum simile. Facilis namque ad lusum est pueritia. Quid autem lusui puerili  tam simile est quam idola adorare?

uERS. 9.---Neque tentemus Christum. Nota Christum Deum quem tentauerunt Iudei, et ideo a serpentibus perierunt, donec serpens eneus erectus est, quem qui intuebantur, a morsibus sanabantur.

uERS. 10.---In figura. Ecce ostendit cur signa illa iam non obseruantur, cum res manifesta sit ad correctionem nostram.

uERS. 11.---Scripta sunt. Non propter nos tantum. Per hec enim exempla ad correctiorem uitam prouocamur, ut aut premium, si obedientes fuerimus, aut propensiorem penam inobedientes mereamur. Fines seculorum. Quia in ultima etate sumus, et tot exemplis priorum magis corrigi debemus. uel fines seculi deuenerunt in nos, secularitas  in nobis finitur; et ideo turpius si peccamus.

uERS. 12.---uideat ne cadat. Ut qui presumentes de scientia, cum scandalo fratrum edebant idolothyta, et de pseudo gloriantes, iudicabant apostolum cum ipsi essent rei.

uERS. 13.---Tentatio uos, etc. Hortatur ut humana tentatio illos apprehendat, non alia. Humana enim tentatio est, ut in necessitate uel pressura non diffidat homo de Deo, auxilium humanum requirendo. Propter Christum ergo pati, humana tentatio est, per quam proficitur apud Deum.

Possitis sustinere. Quod fit per humilitatem. Humiles enim in omni tentatione custodit, ut illi non  crepent in fornace, qui non habent uentum superbie.

uERS. 14.---Propter quod, etc. Quia sola sacramenta non saluant, et quia qui cadit punitur, et quia auxilium Dei non deest, fugite ab idolorum cultu. uel, ne comedant sapientes idolothyta cum offendiculo infirmorum, quibus idololatre uiderentur. uel, ne ipsi infirmi idololatre sint, et ut fugiatis loquor altum aliquid quasi prudentibus, et ideo diligenter diiudicate. uel. modo loquor infirmis, ut supra prudentibus.

uERS. 16.---Calix benedictionis. Ideo fugiendum a cultura idolorum, quia ut comedens idolothytum unum est cum demone, sic per corpus Christi unum est cum Christo.

 Panis quem frangimus.  Christus quando manducatur, uita manducatur. Sed quis audeat, etc., usque ad manebat apud Patrem integer, ut angelos pasceret.

uERS. 17.---Quoniam unus, etc. Unus panis unione fidei, spei et caritatis. Corpus est per subministrationem caritatis: quia unum sumus, et unum sentire debemus. Hec autem dicit ut fides una unum habeat sensum et opus.

uERS. 18.---uidete. Similitudo est ad intelligendum quod supra dictum est. Ideo addidit, secundum carnem, quia est Isrel secundum spiritum, qui ueteres umbras iam non sequitur, sed eam consequentem  ueritatem; et immolat Deo in corpore  Christi sacrificium laudis, ex quo Deus deorum Dominus locutus est, et uocauit terram a solis ortu usque ad occasum.

uERS. 19.---Quid ergo? Quia dixi, fugite a cultura idolorum, uideor dicere, quod idolis immolatum sit aliquid magnum, sed non hoc dico, sed potius dico, quod ea que gentes immolant, demoniis immolant: quia idolo diabolus colitur, qui peior est idolo.

uERS. 20.---Socios fieri demoniorum.  Ad hoc genus etiam pertinent consultationes et pacta, etc., usque ad mathematici, qui conantur actionum euentus predicere, dicuntur.

 uERS. 22.---An emulamur Dominum. uidentur emulari et inuidere Domino, cuius regnum diminuerunt, qui cum scandalo fratrum comedunt.

uERS. 23.---Omnia mihi licent. Potestate liberi arbitrii et doctrina legis naturalis. Non quia omnia liceant etiam illicita, sed ecce ponamus licere omnia.

uERS. 25.---Omne quod in macello. Quia licita sunt, et tamen non est utendum eis semper, determinat quomodo liceat edere uel non edere.

uERS. 28.---Propter illum. Quia qui idolis seruit, per hoc gloriabitur et confirmabitur in errore, et fratribus malum datur exemplum.

uERS. 29.---Ut quid enim. Quasi: Quid opus est,  ut puter causa uenerationis edere? Iudicor enim non distare ab idololatra.

uERS. 31.---Siue ergo manducatis. Non solum ergo uox tua sonet laudes Dei, sed etiam opera tua concordent cum uoce tua. Cum enim uoce cantaueris, silebis aliquando uita. Sed sic canta, ut nunquam sileas. Si enim ore clamas, et fraudem cogitas, siluisti a laude Dei, et quod grauius est, in blasphemiam perrexisti. Cum enim laudatur Deus de bono opere tuo, laudas Deum: et cum blasphematur Deus de malo opere tuo, blasphemas Deum. Si ergo quod manducas et bibis, ad refectionem corporis sumis, reparationemque membrorum, gratias agens ei qui tibi tribuit mortali et fragili ista supplementorum solatia, cibus tuus et potus laudat  Deum. Si uero modum nature debitum immoderatione uoracitatis excedas, et uinolentia te ingurgites, quantaslibet laudes Dei lingua tua sonet, uita blasphemat.

uERS. 32.---Ecclesie Dei. Quantum ad infirmos quibus fiunt offendicula, dum eorum exemplo adherent his que inimica sunt Deo.

uERS. 33.---Omnibus placeo. Qui hominibus propter ueritatem placet, iam non ipse illis, sed ueritas placet. Si propter seipsum placet homo, superbia est; hoc est quod alibi dixit: Si hominibus placerem, seruus Christi non essem . Sed nunquid placebat persecutoribus suis? Placebat omni generi hominum, quod Christi congregabat Ecclesiam, siue iam intus positis, siue introducendis  in eam.



CAPUT XI.

uERS. 1.---Imitatores. Sunt gradus in Ecclesia maiorum et minorum, ut illi exemplo precedant, hi imitatione sequantur. Sed et qui precedunt, si neminem sequuntur, errabunt: sequuntur ergo aliquem, id est Christum.

uERS. 2.---Laudo, etc. Incipit hic agere de uelationibus in quibus arguit illos suas traditiones non seruantes: quia illorum aliqui uiri uelato capite, et alique mulieres non uelato capite orabant, aut prophetabant. Unde et succenset eis Apostolus, quia cum esset eis Apostolus, immemores erant traditionum eius, quasi. Etsi de aliis culpo, laudo  tamen de hoc: ironia.

uERS. 3.---uiri, etc. Potest nomine uiri intelligi hic spiritus, non ille Spiritus sanctus qui cum Patre et Filio immutabilis manet, et dignis animis incommutabiliter datur; sed spiritus hominis, qui quasi anime maritus, animalem affectionem tanquam coniugem regit. Caput Christus est. Quia spiritus hominis regitur a sapientia Dei, que Christus est: in quo sicut in capite sunt omnes sensus spirituales, id est, plenitudo gratiarum, de qua accipit uir iste, et per hoc est uir caput mulieris, id est, rector animalitatis, que regitur a spiritu tanquam mulier a uiro.

Orans. Quia in aliis ubi est, potest uelare, sed  nondum suo iudici se offert et colloquitur, ubi conditionem suam necesse est profiteri.

uERS. 7.---Quoniam imago. Imago et similitudo pro se inuicem accipiuntur, sed tamen in hoc proprie est similitudo anime cum Deo, quod incircumscripta, quod ubique tota et simul.

 Homo dicitur imago Dei, et ad imaginem: quia non equalis, etc., usque ad ut male uiuentes bene loquendo turpitudinem suam contegant.

uERS. 11.---uerumtamen. Quamuis in prima conditione non sit uir de femina, sed conuerso: etiam in sequenti generatione non est hoc. In Domino. Id est in operatione Domini, in qua alter sine altero non creatur.

 uERS. 12.---Omnia autem. Postquam singula dixit, ut omnia Deo uni principio subiiceret, addit omnia ex Deo, ut neque mulier de subiectione doleat, neque uir de exaltatione superbiat.

uERS. 13.---uos ipsi. Quia Corinthii eius traditionem non seruauerant , iam non ex auctoritate traditionis suadet, sed ex natura. Natura nos docet, quia uir si comam nutriat, etc. Coma est gloria mulieri, quia naturaliter eam habet pro uelamine: coma enim indicium uelaminis est ut nature uoluntas addatur. Et ideo uir non est naturaliter comatus, quia non est uelandus, et lex prohibet uirum esse comatum.

uERS. 14.---Si comam, etc. Coma Samuelis et prophetarum pro uelamine ueteris legis, in reuelatione  Euangelii deponitur: unde cum transieris ad Christum, auferetur uelamen.

uERS. 17.---Hoc autem precipio. Non deserentis solertia requiratur, sed precipientis auctoritas attendatur. Non laudans. Incipit de Dominica cena dicere, in qua multum peccabant.

uERS. 19.---Oportet et hereses, etc. Non uult nec optat Apostolus esse hereses, sed quia sic futurum est, dicit. Et ad quid hoc sit utile, subdit: Ut non tantum reprobi , sed et qui probati sunt, manifesti fiant. Hereses dicit pro his qui dubitant de resurrectione. Scissure erant pro donis spiritualibus: et hi malo suo prosunt catholicis. Omnes enim inimici Ecclesie uel errore cecati uel malitia deprauati prosunt Ecclesie:  quia si accipiunt potestatem corporaliter affligendi, exercent eius patientiam. Si uero male sentiendo aduersantur, exercent eius sapientiam.

uERS. 20.---Dominicam cenam. Dominicam cenam dicit acceptionem Eucaristie, quam non debent pransi sumere, uel mensis suis miscere, ut hi quos Apostolus arguit, sed ieiuni, in honorem tanti sacramenti. Licet enim post cenam discipulis suis dederit corpus et sanguinem suum, non tamen iam calumniandum est uniuerse Ecclesie, quod a ieiunis semper sumitur. Nam Saluator quo uehementius commendaret mysterii huius altitudinem, uoluit hoc ultimum infigere cordibus et memorie eorum. Quo ordine autem post sumeretur, ab apostolis  per quos ecclesias dispositurus erat, seruauit docendum.

uERS. 21.---Unusquisque enim, etc. Notat illos qui munera que offerebant altaribus pro sacrificio conficiendo, peracto illo, sibi resumebant, nec aliis non habentibus communicari sinebant, sed soli sumebant: ita ut inde etiam inebriarentur, aliis esurientibus.

 Munus oblatum totius fit populi, etc., usque ad formam que a Christo in huiusmodi re data est iterat.

uERS. 22.---Ecclesiam. Ecclesia sunt fideles; de quibus dicitur: Ut exhiberet sibi Ecclesiam gloriosam. Hoc tamen nomine uocari ipsam domum orationis Apostolus testatur, dicens, Aut Ecclesiam Dei,  etc. Laudo uos? uel sic distingue: Laudo uos in hoc? utique non laudo.

uERS. 23.---Ego enim accepi, etc. Ostendit mysterium Eucaristie inter cenandum celebratum, non cenam esse. Medicina enim spiritualis est, et memoria redemptionis, ut maiora consequamur, quia morte Christi liberati sumus. Huius in edendo et bibendo memores esse debemus, Nouum Testamentum in hoc consecuti: quia beneficii diuini sanguis est testis, unde ad tuitionem corporis et anime percipimus: quia caro Christi pro salute corporis, sanguis pro anima nostra: ideoque non manducandum predixit lex sanguinem. In qua nocte. In nocte passus ad lucem resurrectionis uenit.

uERS. 24.---Fregit. In sacramento scilicet, secundum  quod uidebatur et integrum esse a fidelibus credebatur. Unum omnibus dedit, ut in unitate permanerent: sed cum fregit, spontaneam passionem suam ostendit.

uERS. 26.---Quotiescunque. Exponit in quam Christi commemorationem, mortem scilicet. Donec ueniat. Quia hoc non mutabitur sicut sacramenta Iudeorum.

uERS. 27.---Indigne. Non quia manducat aliquis non ad salutem, ideo minus est corpus et sanguis quod accipit.

uERS. 29.---Iudicium sibi manducat. Queritur quomodo hoc, cum Dominus dicat: Qui manducat me, ipse uiuet propter me? Sed duo sunt modi manducandi: unus sacramentalis, quo manducant tam  boni quam mali; alius spiritualis, quo soli boni. Et hoc est non solum Christum manducare et in sacramento eius corpus accipere, sed in ipso manere, et habere ipsum in se manentem. Spiritualiter enim manducat, qui in unitate Ecclesie  manet. Nam qui discordat a Christo, nec carnem Christi manducat, nec sanguinem bibit, etsi tante rei sacramentum ad iudicium quotidie sumat.

uERS. 30.---Ideo inter uos. Hoc fit ad correctionem aliorum.

uERS. 32.---Dum iudicamur, etc. Eisdem qui patiuntur etiam pena propria, est aliquando purgatio, ut prophete Addo, qui prohibitus comedit: qui uiuus  potuit terreri uel contristari de eo quod non erat sensurus mortuus. Dictum est enim ei: Non inferetur cadauer tuum in sepulcro patrum tuorum . Et per hoc inobedientia prophete puniri potuit, ne ad supplicium tartareum eius anima raperetur. Corripimur. In paucis est omnium emendatio, quatenus timore pene nostre alii emendantur.

uERS. 33.---Inuicem exspectare. Ut multorum oblatio simul celebretur, et omnibus ministretur.



CAPUT XII.

uERS. 1.---De spiritualibus. Agere incipit Apostolus de bonis sancti Spiritus, pro quorum maioribus alii superbiebant, minores inuidebant et despiciebant,  quasi nunquam habituri essent.

uERS. 2.---Scitis. Spiritualia, traditurus priora commemorat, ut sicut fuerunt tunc imago idolorum, ita nunc sint imago Dei.

uERS. 3.---Ideo notum. Quia per singula carismata hominibus magis gloriam quam Deo dabant, nescientes hoc a Spiritu sancto ministrari; in omnibus ostendit laudem Dei esse et gratiam, ut sicut tunc imago idoli totum malum fuit ex homine, ita nunc ex Spiritu Dei omnia bona credantur. Nemo in spiritu, etc. Cogitando, loquendo, operando. Dicit similiter tribus modis, scilicet, corde, ore et opere anathema Iesu, id est aliquam separationem, a Iesu, id est quodlibet peccatum: quasi: Abstinetur per  spiritum a malo.

Nisi in Spiritu sancto. Quasi: Bene operari et omne bonum est per Spiritum sanctum, et ideo maior non despiciat minorem, quia nichil habet nisi a Spiritu sancto.

uERS. 4.---Diuisiones. Hoc commune omnibus: sed gratie sunt diuise, ne minor desperet: ne maior, dum audit gratias, superbiat.

uERS. 6.---Idem uero Deus. Hoc ait, ne Pater et Filius et Spiritus sanctus alia separatim operari uideantur, ex eo quod Spiritui gratias, et Domino ministrationes, et Deo operationes supposuerat, omnia referens ad unum Deum subdit: Quia Deus operatur. Omnia in omnibus. Non uni omnia tribuit, sed in omnibus omnia operatur, ut quod non habet quis  in se, habeat in alio, et sic maneat caritas et humilitas.

uERS. 7.---Unicuique. Diuisa sunt bona, et non ad meritum alicuius singulariter dantur, sed ad utilitatem edificande Ecclesie. Accepimus et nos Spiritum sanctum, si amamus Ecclesiam, si caritate compaginamur, si catholico nomine et fide gaudemus. Credamus, fratres, quantum quisque amat Ecclesiam Christi, tantum habet Spiritum sanctum.

uERS. 8.---Sapientie. Sapientia est in contemplatione eternorum. Scientia in actione temporalium. Unde in Iob: Ecce pietas. Id est, cultus, Dei est sapientia, qui Grece theosebia. Et quis hic cultus eius, nisi amor et cognitio eius? abstinere autem a malis  scientia est: mala autem in temporalibus sunt, in quibus caute et prudenter uersandum est. Cui datur sapientia, est quasi sol; cui scientia, luna in nocte seculi; quibus cetera dantur, stelle sunt: quia hec in nocte sunt necessaria.

uERS. 9.---Alteri fides. Et fides inter dona Dei et munera est. Non ergo sola caritas, sed caritas cum fide a Deo nobis est.

uERS. 10.---Sermonum. Sermones sunt allegorice pronuntiationes que in prophetis et in Euangeliis apparent.

uERS. 11.---Unus atque idem spiritus. Quod supra dixit tres operari, hic nominat spiritum: quia enim unius sunt nature, quod unus operatur, tres operantur. Unus et idem, inquit, ne tot putentur  quot sunt opera: non quod sine Patre et Filio Spiritus operetur. Inseparabilis est enim operatio Trinitatis. Diuidens singulis. Unde nec huic dolendum, nec illi superbiendum. Ut uult. Qui solus nouit quod conueniat, et gratis, non ad meritum hominum.

uERS. 12.---Ita et Christus. Caput et corpus dicitur Christus, propter ineffabilem unitatem capitis et membrorum. Unus spiritus faciet omnia in membris corporis Christi, sicut una anima uidet in oculo, audit in aure, et in ceteris omnibus omnia facit.

uERS. 13.---Etenim. Ostendit quomodo corpus Christi sit unum quia omnes baptizati, id est abluti et in uno spiritu ducti sumus in hoc, ut simus unum corpus, id est unanimes per illum unum spiritum, ut totum corpus hominis una anima uegetatur. Et quia  omnes potati sumus in acceptione diuersorum donorum Spiritus sancti, in uno spiritu: quia omnia dona ad unum efficiendum dirigit. Non illius persona contemnenda uel preferenda, nec hominibus gloria Dei danda: quia unus et idem in omnibus operatur.

uERS. 14.---Nam et corpus. Ostendit per similitudinem humani corporis unitatem corporis Christi, id est Ecclesie, habere uarietatem officiorum et diuersitatem hanc non tollere unitatem: sicut humani corporis unitas non in singularitate consistit, sed in multis membris, ut inuicem sibi prestent quod debent.

uERS. 17.---Si totum. Quasi dicat: Si in Ecclesia omnes essent unius officii, quomodo impleretur necessitas corporis, cuius gubernationi diuersis  opus est?.

uERS. 18.---Memora, unumquodque eorum sicut uoluit. Ut nichil desit illi: ita et in Ecclesia diuersas personas quibus tribuit munera diuersa.

uERS. 19.---Quod si essent omnia unum, non modo multitudo sensuum periret, sed etiam corpus. Ita si in Ecclesia omnes essent unius officii et dignitatis, non discernerentur membra neque corpus.

uERS. 21.---Aut iterum caput pedibus. Ipsa dignitas contemptibilis est sine subiectis. Officium enim est per quod dignitas constat. Magnus imperator necessarium habet exercitum.

uERS 23.---Inhonesta sunt. Absit ut in membris sanctorum aliqua sit turpitudo: sed dicuntur inhonesta,  quia non habent eam speciem decoris quam habent ea que in promptu sunt. uel propter legem membrorum que de peccato uenit; usus membrorum illicitus turpis est, non membra ipsa. Intelliguntur etiam quidam fratres qui cum honesti sunt egestate et habitu, aliquando tamen uite mundioris sunt. uel intelliguntur illi qui in Ecclesia per aliquod peccatum inhonesti, abundantius adiuuantur consolationibus et orationibus, ut honesti fiant.

uERS. 24.---Honesta autem. Quasi dicat: Ita et fratribus in quibus studium peritie, conuersationis ornauit honestas, nichil est quod addatur a nobis. Sed Deus temperauit. Remoto illo quod obest, ponit illud quod prodest, scilicet contemperationem.

uERS. 25.---Sed in idipsum pro inuicem. Quasi  dicat: Sollicita sint membra, ut tendant in idipsum, id est in id sollicitudinis quod sit ipsum, id est indifferens, ut non minus pro alio quam pro se.

uERS. 26.---Et si quid patitur. Hoc de membris corporis ambiguum non est, quia si oculus uel pes capiatur aliqua egritudine, totum corpus condolet. Ita et nos decet condolere fratribus si quid aduersitatis emerserit, et letari si bene cesserit.

uERS. 27.---De membro. uel Christo, uel a me cuius predicatione instituti estis.

uERS. 28.---Et quosdam quidem. Determinat hic de donis Dei, que altiora, et que sint inferiora. De his enim putabant Corinthii, quod minus esset maius, et quod maius esset minus. Primum. Dignitate et tempore apostolos uice Christi predicantes et omnium  iudices.

Secundo prophetas. Id est mysteria Scripturarum uel futura reuelantes. Tertio doctores. Precepta uiuendi dantes, uel qui pueros litteris imbuunt.

Genera linguarum.  Ecce donum Dei est, multas scire linguas. Et nota quod ultimum ponit illud, quod illi primum ponebant.

uERS. 29.---Nunquid omnes pro, etc. Qui hec non habet in se amet in aliis ea: et in eis iam hec habet, que in se non habet.

uERS. 31.---Excellentiorem uiam. Charitatem, quia est maius omnibus predictis donum; unde in fine, his qui dicunt, Domine, in nomine tuo prophetauimus, demonia eiecimus, uirtutes fecimus, dicet Dominus: Recedite a me, non noui uos, operarii iniquitatis  .



CAPUT XIII.

uERS. 1.---Si linguis, etc. Probat hic quod caritas excellentior est: quia alia sine illa non ualent, et illa sine istis prodest plurimum. Charitatem autem. Charitas est fons proprius et singularis bonorum cui alienus non communicat. Que ut oleum non potest premi in imo, sed superexcellit; que si desit, frustra habentur cetera: si adsit, habentur omnia? uelut es sonans, etc. Sicut impulsu aliquo et non per se es resonat, sic loquens linguis, non per se, qui nescit quod loquitur, sed uirtute spiritus profert ea quibus audientes mulceat.

 uERS. 2.---Et si habuero prophetiam. Ut Balaam, et Caiphas, et Saul. Nouerim mysteria. Ut et Iudas cum apostolis, et diabolus qui  mysteria diuina nouit. Scientiam. Ut scribe et Pharisei, unde: uos habetis clauem scientie, sed nec intratis, nec alios intrare sinitis . Habent hec utique et mali, qui et confitebuntur in iudicio, ubi non audebunt mentiri: quibus non dicetur: Non habuistis, sed non noui uos: quia ea sine caritate habuerunt.

uERS. 4.---Charitas patiens est, etc. Hec sunt arma quibus miles Christi armatur. Cuius armature quasi precipua arma premisit, patientiam et benignitatem.

 Patientia illata a proximis mala equanimiter  portat, benignitas sua bona proximis desiderabiliter impendit. Non emulatur. Quia non eam aliena felicitas contristat. Non inflatur. Quia non eam sua felicitas attollit.

uERS. 5.---Non querit, etc. Non est amatrix pecunie.

uERS. 7.---Omnia credit. Non dicit omnibus credit, quia soli Deo. Omnia sperat. Sic in patribus, id est in populo Isrel apparuit, qui sperabant habere quod promittebat Deus. Omnia sustinet. In capite, id est in Christo, qui patienter exspectauit gloriam resurrectionis et ascensionis.

uERS. 8.---Charitas. Item in hoc est dignior quia nec in hoc seculo, nec in futuro finitur, etsi quedam opera eius cessent. Nunquam excidit. Si credendo et  sperando diligimus quod nondum uidetur, quanto magis cum uidebitur?

uERS. 10.---Euacuabitur quod. Destructio imperfectionis est, quando id quod imperfectum est impletur in totum.

uERS. 12.---Nunc. Imagines ueritatis per fidem uidentur. Tunc autem facie ad faciem. Id est res ipse manifeste uidebuntur. Tunc cognoscam. Id est uidebo promissa, sicut ipse est, hoc est presentem ad Deum esse, ubi Christus est. uel sicut prescitus sum cognoscere quod modo est secretum, Speculum. Est anima: speculum ui cuius aliquo modo Deum noscimus, sed obscure. Aenigma. Est autem enigma non omnis, sed obscura allegoria. Unde sicut per speculum significauit imaginem, ita nomine enigmatis similitudinem  quamuis, sed obscuram et ad percipiendum difficilem intelligit.

uERS. 13.---Fides, spes, etc. Quibus scientia et prophetia militat sine quibus nullius iusti est uita ista perfecta. Maior autem horum est caritas. Charitas est cui hic fides et spes non potest deesse, sed fides et spes sine caritate possunt esse.



CAPUT XIu.

uERS. 2.---Qui enim loquitur lingua, etc. Hoc autem fiebat quando lingua loquens se non intelligebat, ut si quis alicuius lingue prolationem et non significationem sciret

uERS. 6.---Nunc autem. Dixi quod maior est qui  prophetat, quam qui loquitur lingua. In meipso autem uidere potestis, quod lingua non prodest, prophetia autem prodest. Nunc autem. Si uenero nunc ad uos, quando fideles estis, linguis loquens, quid uobis prodero? quasi dicat nichil, quid ergo tunc lingua proderat, quando infideles eratis? quasi dicat nichil. Aut in reuelatione. Ut exponam reuelationem. Reuelatio est quando per figuras ostenduntur quedam mysteria, ut in Apocalypsi. Aut in scientia. Ut exponam ea que ad sciendum pertinent. Ea sunt que fidem illuminant, ut de natura Deitatis. Aut in prophetia. Ut exponam Scripturas que de futuris agunt.

Aut in doctrina. Ut exponam Scripturas que mores informant.

uERS. 7.---Tamen que sine, etc. Per me ostendi  linguam non ualere sine interprete. Per me dico, ostendi, qui sum rationalis, tamen per inanimata idem possum ostendere.

uERS. 8.---Etenim si incertam. Item per aliam similitudinem. Etenim si incertam, etc. Iudeis erat usus tube in festis et in bellis diuersis sonis.

uERS. 10---Et sine uoce. Multe sunt lingue, sed habent proprias significationes uocum, ut intelligantur.

uERS. 11.---Si ergo nesciero. Et quia alii sine interprete non intelligerent, ego ero barbarus.

uERS. 12.---Sic et uos. uel sub una distinctione, sic. Et propter hoc ne sitis barbari, et uos ut ego querite ut abundetis.

uERS. 14.---Spiritus meus orat. Spiritus uocatur uis anime inferior mente, ubi corporalium rerum  similitudines imprimuntur. Mens, altera superior uis anime, ut supra. Spiritus Pharaonis informatus est, ut uideret imagines mens Ioseph illuminata est, ut intelligeret. Sine fructu. Ita est si lingua incognita quis loquatur, uel signa aliquarum rerum sine intellectu proferat, sicut solent Latini homines Grece cantare, oblectari sono uerborum, nescientes tamen quid dicant.

uERS. 15.---Orabo spiritu. Id est, ita loqui approbo, ut signa rerum formentur in spiritu, et eorum intellectus refulgeat in mente. uel, Orabo ore et mente.

uERS. 16.---Amen. Nota quod hoc uerbum amen, nec Grecum, nec Latinum est, sed Hebreum, et interpretatur uerum. Cumque posset dici, uerum, non tamen dixit, sed amen. Nec Grecus, nec Latinus  interpres ausus est id facere, ne uilesceret nudatum, sed honorem haberet uelamento secreti.

uERS. 18.---Gratias ago Deo. Proponit se exemplum, quod non debent loqui linguis nisi ad edificationem, sicut ipse qui omnes nouit.

uERS 20.---Sed malitia paruuli estote. Sitis remoti a malitia, ut paruuli, studentes his que prosunt, quod est perfectio sensus.

uERS. 21.---In lege. Ratio quare non debet querere linguas est quia in signum sunt infidelibus  et non ad edificationem que necessaria est iam fidelibus. Aliis linguis. Non de sabbato, et neomeniis, et circumcisione et huiusmodi, sed Nouum Testamentum. uel, non in reuelatione,  qua indigni sunt, sed in parabolis dicitur eis Euangelium. Et nec sic exaudient. Hoc de his predixit quos presciit non credituros, quibus propter peccata non patet uel placet ueritas.

uERS. 22.---Itaque lingue in signum. Id est sermones Dei incognita lingua et peregrina obscuri sunt ne uideantur a perfidis, ut cum audiuntur, signum sit quia propter perfidiam factum est ne audientes intelligant: hoc utique fit infidelibus quibus teguntur sensus, fidelibus autem conuenit prophetia et non lingua incognita.

uERS. 23.---Si ergo conueniat. Alia ratio datur hic cur non debeant loqui linguis, quasi dicat, quia lingue sunt in signum, non ad edificationem.

uERS. 26.---Quid ergo. Iam incipit determinare  quo modo linguis sit utendum; quasi dicat: Quandoquidem hec ueniunt de locutione linguarum; ergo quid agendum de his est? quasi dicat: Utamini linguis ad edificationem, sicut cetera agenda sunt. Unusquisque, etc. Ideo nullus se excuset. Psalmum habet. Laudem Dei, per canticum. Doctrinam. Sensum spiritualem per prudentiam.

uERS. 27.---Aut ut multum tres. Non plus quam tres, ne loquens linguis occupet diem, et non sit locus prophetis Scripturas disserentibus.

uERS. 28.---Sibi autem loquatur. Sibi loquitur qui compungitur ex his que dicit. Et ideo ad honorem Dei, quem laudat uel orat.

uERS. 29.---Prophete duo. Quia sufficit sermo tot hominum, et in ore duorum uel trium stat omne  uerbum.

uERS. 30.---Quod si alii. Datur inferiori, quod non superiori.

uERS. 33.---Non enim est dissensionis Deus. Esset autem Deus dissensionis si eos quos replet, simul loqui compelleret.

Sicut in omnibus, etc. Mulieres taceant, sicut ego doceo in omnibus ecclesiis.

uERS. 35.---Turpe est. Quia contra disciplinam ecclesiasticam hoc est.

uERS. 37.---Si quis uidetur propheta. Quod utique non est, si non ita esse cognoscit: qui enim uere est, ita cognoscit, et qui hec ignorat, ignorabitur, id est improbabitur. Pusilli in cruce gloriantes etiamsi ignorent que subtilissime disseruntur, ad gloriam  tamen perueniunt, quia non perit unus de pusillis pro quibus Christus mortuus est. Cognoscat. Cum hoc dicit, innuit difficilia esse uerba epistolarum, cum a propheta uel spirituali iubet cognosci.

uERS. 38.---Si quis autem ignorat. Sed si quis hec ignorat, et non uult credere esse mandata Dei, ignorabitur, ut in Euangelio: Nescio uos, id est non noui uos esse meos, uel inter predestinatos.



CAPUT Xu.

uERS. 2.---Per quod et saluamini. Si retinetis illud Euangelium, id est resurrectionem mortuorum, ea ratione qua confirmaui uobis, id est per resurrectionem Christi. Nisi frustra credidistis. Quod est, si  non tenetis resurrectionem mortuorum. Incassum est fides que non accipitur sub spe resurrectionis.

uERS. 4.---Resurrexit tertia die. Et hoc dixi secundum Scripturas. Inquit enim Osee: Post biduum uiuificabit nos, et in die tertio resurgemus in conspectu eius . Si mortuus et sepultus resurrexit, ne dubitetis mortuos et sepultos resurgere.

uERS. 5.---uisus est Cephe. Prius quam aliis uiris quibus apparuisse legitur in Euangelio, aliter contrarium esset ei quod primo mulieribus apparuisse legitur.

uERS. 8, 9.---Abortiuo. Abortiuus dicitur quia extra tempus legitimum natus, id est antequam debeat, uel post et tardius renatus apostolatum accepit, iam Christo assumpto. uel similis abortiuo, quia sum minimus, uel tempore et uocatione, non dignitate,  labore et predicatione. Hoc causa humilitatis uere dixit, et probat dicens: Non sum dignus. Cur ergo Apostolus? Gratia autem Dei Primum sola gratia, cum non precederent nisi mala merita. Sed post per gratiam incipiunt merita.

uERS. 10.---Abundantius. Hoc magis impletum est, quia de opere manuum uixit, nec Euangelio minus fecit. Et ne uoluntas sine gratia Dei putaretur aliquid posse, subdit: Non ego, sed gratia, etc

uERS. 11.---Et sic credidistis. Arguit eos: quia cum hec manifesta fides esset apud omnes ecclesias, illi tamen inde desciuerant.

uERS. 14.---Si autem Christus. Hucusque Christum resurrexisse ostendit. Nunc per resurrectionem eius probat resurrectionem mortuorum. Negabant  pseudoapostoli Christum uere passum fuisse, aut sepultum, aut resurrexisse uel in carnem uenisse.

uERS. 15.---Inuenimur autem. Hec et alia ideo inferuntur, ut erubescant Corinthii sequentes errorem pseudoapostolorum, quem absurda hec consequuntur, que etiam ipse damnat. Ne ergo in hoc errore remaneant, dicit: Inueni, etc. Aduersus Deum. Non min re, sed maiore fortassis scelere in Deo laudatur falsitas, quam uituperatur ueritas.

uERS. 17.---Quod si Christus non, etc. Si Christus non resurrexit; Christus in morte retinetur. Et si in morte, tunc et in peccato, quod est causa mortis Et si in peccato tenetur, peccata uestra remittere non potuit. Et ita adhuc estis in peccatis uestris, que remissa uobis credebatis, et sic est uana fides ues tra.

 uERS. 21.---Quoniam quidem per hominem. Ecce primitie, homo et homo, homo ad uitam, homo ad mortem, sed ille non nisi homo, iste Deus et homo.

uERS. 22.---Et sicut. Per sicut, notatur similitudo et causa, quia sicut ex corruptione Ade ad mortem, ita ex spiritu Christi ad uitam.

uERS. 23.---Unusquisque. Ordines exponit, ut de re certa: et tempora quando factum sit, et quando futurum sit, ut resurgant mortui. Deinde qui sunt. Alia littera: Deinde hi qui sunt Christi in aduentu eius, scilicet resurgent. Itaque qui in Christum credunt, et minus eo digni sunt, resurgent posteriores tempore, et dignitate minores. Et qui sint Christi, exponit subdens: Qui in aduentu eius crediderunt, etc.

 uERS. 24.---Deinde finis. Hoc ponit ad commendationem resurrectionis, qua impleta finis erit mundi et consummatio omnium. Cum euacuauerit. Dum durat mundus, angeli angelis presunt, demones demonibus, nomines hominibus: ad utilitatem uiuentium, uel ad deceptionem. Sed hominibus collectis in angelis et hominibus omnis prelatio cessabit, non erit inter presidentes et subditos illa dissensio. Tunc autem notum erit omnibus, nichil horum aliquos terrenos uel celestes habuisse ex se, sed ab illo, ex quo sunt omnia.

uERS. 25.---Oportet autem illum regnare. Sensus est: Oportet regnum eius interim manifestari, donec omnes inimici eum regnare fateantur: dicendo donec excludit maiorem manifestationem, non ampliorem  regni permanentiam. Unde alibi: Oculi nostri ad Dominum Deum nostrum, donec misereatur, etc. Non ut tunc auertantur, sed ut nichil amplius requirant.

uERS. 26.---Nouissima autem. Inter alia constat quod et potestatem suscitandi habet Christus cum subdit: Nouissime autem inimica destruetur mors. Modo Christus regnat, et tunc regnabit: sed nouissime, id est post omnia destruetur mors, quia amplius non dissoluentur homines sicut heretici arbitrantur. Nouissime. Quia non erit aliquid quod destruat; postquam hoc mortale induat immortalitatem. Inimica. Cui inimicamur: uel ipsa nobis. Iterum commendatio resurrectionis.

uERS. 27.---Preter eum qui subiecit ei omnia. Qui sicut ex nullo est, ita nulla ratione potest alicui  esse subiectus: Ipse enim principium est omnium.

Ut sit Deus omnia. Quia cum dicet omnis creatura Christum esse suum caput, Christi autem caput, Deum, non tantum in omnibus, id est in confessione omnium, unus erit Deus, sed et omnis creatura fatebitur ipsum esse ex quo sunt omnia.

uERS. 28.---Ut sit Deus. Ipse est finis quem supra toties concludens posuit: post membratim explicat que sit consummatio futura. Omnia. Que desiderari possunt. In omnibus, membris suis: quia premium uirtutis erit ipse qui dedit uirtutem, quia Deus erit unde satientur.

uERS. 29.---Pro mortuis. Id est pro peccatis delendis. uel, pro se mortuis faciendis ad similitudinem mortis Christi, quid facient cum non sint uitam habituri?  Si omnino, etc. Ita ut nec Christus surrexerit? ut quid baptizantur cum peccata non dimittantur, si Christus non resurrexerit?

uERS. 31.---Propter uestram. uel: Per uestram gloriam. Ecce Apostolus iurat ut sciamus quia uerum iurare non est peccatum, sed non ideo in dubiis iurandum est; et tutius est non iurare quam consuetudine iurandi peierare. Falsum uero iurare, grauissimum est peccatum. Contra preceptum non est iuratio: que non est a malo iurantis, sed increduli uel infirmi, qui aliter non credit.

uERS. 32.---Si secundum hominem. Id est agens rationabiliter quia hominis est credere, non mori hominem ut bestiam, pugnaui, id est disputaui. Manducemus  et bibamus, cras enim moriemur. Hoc propter eos qui quasi nichil futurum sit post mortem, uentri tantum student ut pecora, dicentes: Quis inde uenit? Non audiui uocem cuiusquam inde uenientis. Quibus dicitur: Stulte, si pater tuus surgeret, crederes? Dominus omnium surrexit, et non credis. Qui uoluit mori et surgere, ut omnes uni crederemus, ne a multis deciperemur. Crederes patri iterum morituro, et non credis iam immortalis, qui denique testimonium habet in celo, testimonium in terra, testimonium ab angelis, testimonium ab inferis.

uERS. 33.---Nolite seduci, etc., a pseudo; qui de medicina querunt uulnus et de Scripturis conantur torquere uinculum, unde laqueum mortis iniiciant.  Corrumpunt bonos mores, etc.  Bonos hic leues uocauit qui facile decipiuntur.

uERS. 34.---Euigilate. Hoc nolite, sed euigilate a corpore; et sic eritis iusti; et post: Nolite peccare illis consentiendo, quia ignorant Deum.

uERS. 35.---Sed dicet aliquis. Hactenus per rationes probauit resurrectionem mortuorum, modo per ipsam rerum naturam posse fieri ostendit; quasi dicat per hec probatur: sed tamen aliquis deprauatus sic loqui posset, quasi mortuorum resurrectio per naturam fieri non possit: Et si resurgent: qualiue corpore, quasi dicat: Non poterit aliud esse quam modo, id est passibile et mortale. Respondet Apostolus: Insipiens, id est qui non attendis quod quotidie uides in grano.

 uERS. 36.---Insipiens tu: quod seminas. Ita mortuus poterit uiuere, et meliori corpore: ut quod seminas, melius surgit.

uERS. 38.---Deus autem dat. Sicut ergo nudum granum seminatur, et Dei nutu quodammodo uestitum resurgit multa secum habens incrementa, ita mortuus Dei uirtute poterit uiuere, et meliori corpore resurgere. Unicuique seminum. Ita et nobis reformabit corpora nostra antiqua, ut Iob ait: Quem uisurus sum ego ipse, et non alius. Sed erit differentia in gloria et dignitate, quamuis de eadem sint natura. Sicut non omnis caro est eiusdem dignitatis, licet de eisdem elementis, et hoc est quod ait:

 uERS. 39.---Et eadem caro. Omnis caro corpus, sed non e conuerso: ut lignum.

uERS. 40.---Celestia. Resurgentium corpora sunt celestia; terrestria antequam moriantur, quia ex Adam. Et quia Christus celestis est, ex eo corpora celestia dicuntur, et non iam caro dicuntur. Ex Adam uero, quia terrestris est, terrestria corpora denominantur.

uERS. 41.---Stella enim a stella differt, etc. In domo Patris mei mansiones multe sunt, etsi idem denarius, id est uita eterna omnibus. Una est enim beatitudo, quam iusti percipiunt; sed dispar retributionis qualitas. Cum sint autem resurgentes imparis claritatis, tamen Deus est omnia in omnibus,  quia Deus caritas est, et per caritatem fiet; ut quod habent singuli, communiter sit omnium.

uERS. 42.---Seminatur. Id est, quamuis homo ex quo concipitur usque ad dissolutionem sit in corruptione et post uermibus scateat, tamen surget in incorruptione.

uERS. 44.---Corpus animale. Id est quod nichil habet ab anima, nisi quod sensificetur per eam, sicut animalia. Surget spirituale. Transiens in naturam spiritus, id est habens quedam spiritualia, quia agile, leue, cibis non indigens. Cum dixit corpus transiturum ad incorruptionem, corruptionis mentionem facit, ut ostendatur maior dignitas resurrectionis. Si est corpus. uere surget corpus spituale, quia si modo est, animale est, id est constat  esse; quandoque erit spirituale. Sicut enim animales sumus quia pater noster carnalis factus est in animam uiuentem: sic erimus in resurrectione spirituales: quia Pater noster spiritualis factus est in sua resurrectione in spiritum uiuificantem.

uERS. 45.---Homo. Totum genus humanum sunt quodammodo illi duo homines, primus et secundus: ex illo nati, ex hoc renati. Christus dicitur Adam, quia de eadem materia; nouissimus, quia post eum non succedit homo alius, qui sit caput uel auctor humani corporis.

Sed non. Dixit corpora nostra futura spiritualia; sed ne quis dubitet an animale possit fieri spirituale, probat per similitudinem Christi; quasi dicat,  factus est in spiritum uiuificantem. Sed non prius fuit in eo illud quod est spirituale, sed quod est animale, deinde spirituale. Sic et de nobis poterit fieri.

uERS. 47.---Primus homo. uere primus est in animam uiuentem; quia de puluere terre formatus est animalis et passibilis ex natura. Secundus homo, quia de celo, id est quia diuina natura fuit humane unita, ideo celestis, id est spiritualis in resurrectione; et quia primus pater fuit terrenus, tales sunt omnes. Celestis. Dicitur esse Christus, quia non humano ritu, sed diuino nutu conceptus est et natus.

uERS. 50.---Hoc autem dico. Iudei credebant futuram resurrectionem, sed more huius uite, ut nuberent et generarent: unde sadduceis quidam non poterant respondere de septemuira muliere,  de resurrectione enim erant hi carnaliter cogitantes: sed hoc Apostolus remouet, dicens:

Quia caro. Per carnem et sanguinem, uentrem et libidinem, id est opera carnis  significat.

Neque corruptio incorruptelam possidebit. Ne putares secundum substantiam carnis hoc dici, aperuit. Ideo dixit quod caro non possidebit regnum Dei:  quia corruptio mortalitatis, que nomine carnis hic ostenditur, non possidebit incorruptibilitatem.

uERS. 51.---Omnes quidem. uel  omnes mortui resurgent, et non omnes uiui reperti immutabuntur, sed soli sancti.

uERS. 52.---In nouissimo. Id est in nouissimo signo, quod dabitur, ut ista impleantur. Hec tuba est clamor de quo dicitur: Media nocte clamor factus est: ecce sponsus uenit. Tube nomine aliquod euidens et preclarum signum dicitur, quod uox archangeli et tuba Dei alibi dicitur, et in Euangelio appellatur uox quam audient mortui qui in monumentis sunt et procedent, etc.

Immutabimur. Exponit quomodo hoc fiat, uel qualis sit immutatio.

uERS. 54.---Absorpta est. Id est destructa in uictoria Christi; uel in hoc quod modum uincendi excessit, Christum inuadendo; uel mors est peccati delectatio cum consensu, que uicta est in hoc quod serui Dei uincent concupiscentias carnis sue.

uERS. 55.---Ubi est, mors, uictoria tua? Hec sunt uerba prophete, uel Apostoli letantis et morti insultantis in persona resurgentium, ut certior sit resurrectio: quasi dicat: uicisti in morientibus, uicta es in resurgentibus. uictoria tua qua absorbueras corpora morientium, temporalis fuit: qua in corporibus resurgentium absorpta es; eterna constabit.



CAPUT XuI.


uERS. 1.---De collectis. Post alia, de collectis faciendis in sanctos qui erant in Hierosolymis breuiter monet. Quod non est contra illud: Nolite cogitare de crastino. Non est enim cogitare de crastino, si quis humano more ista cogitet: sed si quis propter ista Deo militet, ut in operibus suis non regnum Dei, sed istorum acquisitionem intueatur.

Ita et uos.  Precipit Apostolus omnem plebem die Dominico conuenire, etc., usque ad nec graue est, et multum inuenitur.

uERS. 2.---Per, etc. Id est Dominica die. Quia una dies sabbati uel una sabbatorum, uel prima sabbati uocatur apud Iudeos dies iste, quem Christiani Dominicum appellamus.

 uERS. 6.---Manebo uel etiam hiemabo, etc. Ibi tanquam medicus, moram habuit, ubi multi egrotabant.

uERS. 15.---Obsecro autem uos, fratres, nostis domum Stephane et Fortunati, etc. Ordo huius littere respicit et pendet usque illuc, ut et uos subditi sitis.

uERS. 18.---Spiritum meum et uestrum, etc. Meum, letitia: uestrum, caritate.





EPISTOLA II AD CORINTHIOS. *



ARGUMENTUM.


Post actam a Corinthiis penitentiam, consolatoriam scribit eis Epistolam Apostolus a Troade per Titum; et collaudans eos hortatur ad meliora, contristatos quidem eos, sed emendatos ostendens.



CAPUT PRIMUM.

uERS. 1.---Paulus apostolus. Salutationem primo more solito premittit. Inde de bonis per gratiam collatis gratias Deo agit loquens perfectis: post ad passionis tolerantiam sui exemplo inuitat; postea pseudoapostolos deprimendo redarguit detegens uersutias eorum. Et se multis modis commendat. Tandem moralis admonitio cum iteratione benedictionis subditur. Salutationem igitur premittens, contra  pseudosuperbiam, Paulum; et contra cordis presumptionem, apostolum se nominat dicens: Paulus, etc.

uERS. 2.---Benedictus. Primum perfectis loquitur de tribulatione, proponens se exemplum patientie et consolationis a Deo accepte, ducens laudi quod alii ignominie. Deus. Creator omnium. Pater Domini. Per quem est et nobis. Pater misericordiarum. Paterne dans ueniam peccatorum, et bona opera, et in tribulatione constantiam. Et Deus. Dator totius perfecte consolationis: quantam decet dare Deum his, qui pro Christo patiuntur. Quod Deus sit consolationis, ex hoc patet quod consolatur.

uERS. 4.---Qua exhortamur. Id est, quam Deus  ad hoc dedit, non solum ut consolaretur, sed etiam exhortaretur: et ita nostra consolatio ualet etiam ad alios exhortari, ut uere possimus consolari.

uERS. 9.---Ipsi. Non solum alii de nobis, sed et in nobis, etc., quia natura nostra nil nisi mortem promittebat uel defectum. Tantam insolentiam impiorum significat insurrexisse contra fidei predicatores, ut mortem coram oculis haberent. Sic enim afflicti fuerant, ut desperarent de presenti uita. Sed quia Deus presidia sua non negat in desperatione positis, maxime suis, eripuit illos desperantes de semetipsis, fidentes autem de Deo. Nimia enim pressura deficere se profitebantur nisi adesset Deus.

uERS. 10.---Et eruit. Deus presidia sua non negat  suis in necessitate positis

uERS. 12.---Nam gloria nostra. Ideo et uos et alii debetis orare pro nobis uel ideo orationes uestre poterunt nos iuuare: quia hoc unde gloriamur tam honestum est, scilicet: Testimonium. Sunt bona opera, que testantur exterius quid sit in conscientia, Testimonium, id est conscientia non remordens, sed testificans, quod in simplicitate, etc.

Sinceritate Dei. Sicut impiis est magna pena conscientia,  ita piis gaudium. Non quasi inde superbe gloriantibus, sed Deo totum dantibus; ideo recte non ait: Gloria nostra est testimonium aliene malitie uel minoris gratie, sed conscientie nostre. Que quia occulta, non est subiecta alieno iudicio, et ideo nullus presumat contra eam uel cogitare, uel proferre sententiam. Non in carnali sapientia. Carnalis sapientie est uoluptates diligere, labores uitare, uel secundum naturas rerum et non contra, predicare, ut pseudo faciebant quorum fucatam predicationem arguit

uERS. 13.---Spero autem. Proficere illos sperat, quia ceperant meliores effici cognito Apostoli affectu circa se, et gloriabantur in eo.

uERS. 14.---Quia gloria uestra sumus. Cognoscetis  quia gloria, id est per nos consequi gloriam eternam debetis, et nos per uos bene instructos, quod non esset, si offendicula a uobis acciperemus.

uERS. 15.---Hac confidentia. Quia uita quorumdam munda uel emendata erat, uoluit uidere quos ante indignum erat uidere. Si ergo non iuit, uoluit intelligi esse aliquos inter eos propter quos uoluntatem suam non impleuit Apostolus, qui operam adhibere debent ut modo se purgent. uolui prius uenire ad uos, ut secundam gratiam, etc. Prius, quia in priori Epistola promiserat se uenturum, et non uenerat: et ideo mendax et leuis uidebatur, quod modo excusat. Non enim fecit hoc, nisi pro eorum culpa. Non est iudicandus mendax, qui dicit falsum quod putat uerum: quia quantum in se est non fallit ipse, sed fallitur.  Econtra mentitur ille, qui dicit uerum quod putat falsum, nec est liber a mendacio; qui ore nesciens uerum loquitur, sciens autem non esse uerum, uoluntate mentitur.

uERS. 17.---Ut sit apud me, est et non. Id est, ut preponam uoluntatem utilitati; quasi dicat: Non sic, quia utilitas preponenda est uoluntati, et sic feci.

uERS. 18.---Fidelis autem Deus, quia sermo noster, qui fuit apud uos non est, etc. Quasi dicat: In hoc non sum mentiri credendus, quia in nullo alio sum uobis mentitus. Et hoc credi potest, quia Deus est fidelis, qui promisit doctores ueritatis.

uERS. 20.---Ad gloriam nostram. Quia per hoc probamur uera predicare. Nostram dico, non enim  tantum nobis tribuo, sed Deo, quia qui confirmat est Deus.

uERS. 21.---uobiscum in Christo. Tunc si uos estis firmi in Christo, magis constat de nobis, per quos uos confirmati estis.

uERS. 23.---Ego autem, etc. Quasi dicat: Pro leuitate uel terreno commodo non dimisi, sed parcens. Spiritualis tunc dispositum non implet, quando prouidentius aliquid ad salutem meditatur.

 uERS. 23.---Non quia dominamur. Ne indignarentur quasi de dominio, eo quod dixerat, parcens uobis non ueni, subdit: Non quia dominamur, etc.



CAPUT II.

uERS. 1.---Statui autem. Parcens non ueni, sed statui hoc idem: quod promisi, cum primam misi epistolam, scilicet ne iterum uenirem: uel iterum esset tristitia sicut fuit, auditis eorum peccatis.

uERS. 2.---Si enim ego contristo. Corrigendo, increpando quocunque modo, uel per epistolam uel presentiam.

uERS. 4.---Non ut contristemini. Ad hoc enim corripiebat Apostolus, ut ostenderet quo amore illos  diligeret, de quorum peccatis plus illis dolebat, qui non hoc affectu corripit, contristat. Insultat enim, qui non condolet fratri.

uERS. 5.---Si quis autem contristauit. Precipit fornicatorem illum, quem prius Satane tradendum indicauerat, recipi, quia correctus erat. Sed ex parte, ut non onerem, etc. Non omnibus onus tristitie impono, propter illos qui de peccatis doluerunt.

uERS. 6.---Obiurgatio hec, que fit a pluribus ita ut e contrario magis. Que etsi pro temporis quantitate uel alio modo non satis digna pena uidetur, in hoc tamen non est parua estimanda, quod fit a pluribus quibus congregatis Satane traditus est. Magnum utique dolorem patitur, qui delictum suum plures uidet horrere. Et ita sufficit, quod a pluribus  obiurgetur.

uERS. 7.---Donetis et consolemini. Recte homini pro peccato afflicto ignoscere et subuenire per consolationes precipit. Si enim correctus in animo dolet, mox habet fructum. Hec est enim uera penitentia, cessare a peccato.

uERS. 9.---Ideo enim et scripsi. Cum propter eum recipiendum scripserim, propter hoc etiam scripsi, ut quos expertus sum mihi obedientes in eiectione, cognoscam an in omnibus obedientes sint futuri.

uERS. 11.---Ut non circumueniamur. Ideo debemus condonare, ne decipiamur a Satana, per nimiam asperitatem. Sepe enim propter asperiores animaduersiones in desperationem infirmus precipitatur.

 uERS. 12.---Cum uenissem autem Troadem, etc. Post interpositionem de recipiendo fornicatore, redit ad ipsos, ostendens quod sicut culpa eorum fuit, quod non uenit Corinthum, sic quod non profecit in Troade, dum apud eos impeditus moratur Titus, sine quo non poterat ibi proficere, quia forsan lingua eorum Titus expressius uti poterat.

uERS. 13.---Eo quod non. Quia solus non poterat fideles instruere, et simul perstrepentibus incredulis repugnare.

uERS. 14.---Odorem notitie, etc. Id est Christum, qui uelut odor procedens a Patre notificat eum inuisibilem: sicut aliqua res que non uidetur, per odorem cognoscitur, et in quo loco sit, intelligitur.  uel miracula uel doctrine uerba quibus ad notitiam eius uenitur nomine odoris intellige.

uERS. 15.---Bonus odor. Scilicet ut olim hostia legalis, ita modo predicatio uera, et sincera fama apostolorum. Dei Patris odor, Christus: odor Christi sunt apostoli in quorum uita et predicatione Christus ostenditur, non blasphematur. Sicut de malis dicitur: Nomen Domini per uos blasphematur inter gentes.

uERS. 16.---Odor mortis. Ut de nostra predicatione procedat mors, inde ruentibus in eternam damnationem.

uERS. 17.---Sicut plurimi. Hic pseudoapostolos tangit, qui corrupta doctrina ueritatem uiolabant, de quibus Isaias ait: Caupones tui uino aquam miscent.



CAPUT III.


uER. 1.---Incipimus iterum. Quia sciebat eos sinistre accipere suam commendationem, sicut et in prima Epistola, quasi suam gloriam quereret; incipit contra eorum opinionem ostendere se non suam gloriam, sed Dei querere.

uERS. 3.---Scripta non. Estis representatio Christi et mea, hoc autem est firmiter scriptum in cordibus nostris, non delebiliter, ut quod atramento scribitur: uel non tetris notis heretice prauitatis qui hereses interserunt. Non in tabulis. Lapis non signat nisi durissimam uoluntatem, et aduersus Deum inflexibilem. Carnalibus. Id est, sensum habentibus, non lapideis sine sensu.

 uERS. 4.---Fiduciam. Dixit se non egere epistolis, modo dicit, quod non se commendat, sed Christum; quasi dicat: Epistola Christi, et nostra estis, sed fiduciam dicendi talia non ad uos, sed ad Deum referimus.

uERS. 5.---Non quod sufficientes.  Quis non uideat prius esse cogitare quamcredere? Nullus quippe credit aliquid nisi prius cogitauerit esse credendum. Quanquam et ipsum credere nichil est aliud, quam cum assensione cogitare. Si ergo cogitare bonum non est ex nobis, nec credere.

Sed sufficientia. Attendant hic et uerba ista perpendant, qui putant ex nobis esse fidei ceptum, et ex Deo eius supplementum. Commendat enim gratiam,  que non datur secundum aliqua merita, sed efficit omnia bona merita.

uERS. 6.---Qui et idoneos. Hic commendat se per dignitatem officii, scilicet Euangelii, preferens se non solum pseudoapostolis qui carnales obseruantias predicant, sed et ipsi Moysi ministro legis.

uERS. 9.---Multo magis abundat. Id est in laude quam uetus: quia magis gloria Dei est in salute quam in morte. Quamuis enim iuste damnet quod agebatur sub lege, tamen magis ad laudem proficit si indulget, ut possit se reus corrigere; quod per gratiam in Nouo Testamento prestatur.

uERS. 10.---Nam nec. uere abundat, adeo quod ad eius comparationem illa nec dicenda est gloria.

 Quod claruit. Scilicet Moyses in hac predicta parte, id est facie. uel non est gloriosum in hac parte, id est respectu huius nostre partis. Illa enim tanta fuit, quanta seruo credi debuit. Hec uero tanta quanta est genitoris Christi: quia Christus in gloria est Dei Patris, ut tantum intersit inter gloriam Moysi et Christi, quantum inter imaginem et ueritatem.

uERS. 12.---Habentes. Id est ostensa dignitate Noui et ueteris Testamenti ostendit usum utriusque. Multa fiducia. Usu exercemus nos in bonis operibus unde crescit nobis fiducia. Tantum enim uidebimus quantum credimus, et quia aperta est gloria, non celamus sensum nostrum, sicut Moyses, sed aperte dicimus.

uERS. 14.---Idipsum. Quia non aliter modo intelligunt  quam ante aduentum Christi. Quod in Christo euacuatur. Unde in passione Christi uelum templi scissum est, ut significetur per Christi passionem reuelari sacramenta legis et prophetie. uelamen enim dicit ad comparationem prophetie ut non intelligeretur.

uERS. 15.---Sed usque, etc. His qui sunt in Christo euacuatur: sed super cor eorum est uelamen, id est cecitas deprimens rationem eorum: cum, id est quamuis, legitur, id est exponitur, eis Moyses. Et ita duo obsunt, cur non intelligant, et uelamen, id est obscuritas est in lectione, et cecitas super corda, et hoc usque in hodiernum tempus.

uERS. 16.---Cum autem conuersus fuerit. Id est cum eorum animus deposita cordis duritia et propria  cecitate fuerit conuersus credendo. Auferetur uelamen. Ut in aqua latere uinum intelligatur, omnis enim prophetia non intellecto Christo insipidum et fatuum quiddam est.

uERS. 17.---Dominus autem spiritus est. Ordo uerborum est: Spiritus sanctus est Dominus, id est potest operari quod uult, et ideo quod uult, illuminat; et quod uult, in tenebris deserit. Ubicunque autem est spiritus Domini, id est Filii, per quem datur Spiritus sanctus, ibi libertas: et ideo Iudei qui non habent spiritum, non possunt libere intelligere ut nos. uel, Dominus ad quem conuertuntur est spiritus, id est spiritualis essentia, et ita facit spiritualiter intelligere.

 uERS. 18.---Nos reuelata facie. In qua Iudeis est uelamen. In speculo non nisi imago cernitur. Hoc ergo conamur ut per hanc imaginem, id est rationem quod nos sumus uideamus utcunque illum a quo facti sumus, tanquam per speculum. In eamdem imaginem. Quia eadem imago Dei est gloria Dei, sicut supra: uir quidem imago Dei est, et gloria Dei.---Transformantur. Transimus de forma in formam, de obscura in lucidam: quia et ipsa obscura imago Dei est in qua homines creati sunt qua animalibus presunt. Que natura excellens, cum a Deo iustificatur, a deformi forma in formosam formam mutatur. Est enim et inter uitia natura bona. uel hoc intelligitur de gloria creationis in gloriam iustificationis. uel  de gloria fidei, ubi filii Dei; in gloriam speciei, ubi ei similes erimus, cum uidebimus eum sicuti est.



CAPUT Iu.

uERS. 2.---Commendantes. Ut luceat lux uestra coram hominibus. Coram Deo. Non ut uideantur ab hominibus.

uERS. 4.---In quibus. Talis potest esse ordo uerborum: In quibus pereuntibus Deus uerus et iustus excecauit mentes infidelium huius seculi.

Deus huius seculi. Id est Deus qui non solum bonos regit, sed et malos pro merito precipitat, dans eis quod uolunt, id est ut non credant: quod non facit malitia, sed iustitia. uel, Deus seculi, superbia uel ingluuies, uel diabolus princeps mundi, qui secularibus  principatur.

uERS. 5.---Non enim. Quasi dicat: Bene dico glorie Christi, uel: Commendauimus nos coram Deo in manifestatione ueritatis, et cetera talia facimus; et hoc propter Christum.

uERS. 6.---Lucem splendescere. Quod fuit in separatione elementorum. Ceperunt enim tenebre, ex quo confusa moles celi et terre cepit esse: post accedente luce quod factum est; melius redditur. In quo proficientis hominis affectio significatur, unde fuistis aliquando tenebre, nunc autem lux in Domino . In faciem Iesu. Hunc habet sensum: Quoniam diuina natura sub aspectum non cadit, per sumptam humanitatem diuina luce resplendentem, et fulgura emittentem aspicitur, ut licet. Hinc autem  etiam manifestum est, quod Deus incredulitatem non immisit, qui intelligentis lucis splendorem omnibus abunde prebuit: sed ipsi quidem dilexerunt incredulitatem, ipse autem eis cum nollent aspicere radium non prebuit. Scientie claritatis. Scientia glorie Dei est qua scimus lumen esse quo tenebre nostre illuminantur.

uERS. 7.---Habemus. Hactenus de altitudine scientie egit: hic de fragilitate carnis, que est ad gloriam, etsi contra uideatur. Thesaurum. Sacramentum Dei, quod fidelibus erogatur, perfidis absconditur; esse thesaurum affirmat.

uERS. 10.---Semper mortificationem, etc. Dubium non est, quia in martyribus Christus occiditur, et in  his qui pro fide patiuntur, aut exitus, aut uincula, aut uerbera Christi passiones sunt, ut et uita eius in corpore eorum palam fiat. Passiones enim sunt que ostendunt meritum ad futuram uitam, quam promisit Christus, unde alio loco dicit: Cum infirmor, tunc potens sum, et iterum: Per tribulationes, etc. Manifestetur. Quidam enim de resurrectione dubitabant.

uERS. 12.---Ergo mors, etc. Quia per mortem uitam Iesu consequimur: ergo mors non est inutilis, sed operatur magnum quid in nobis. Sed uita qua delectamini in terrenis, operatur in uobis mortem eternam. uel passiue ergo, id est propter spem uite Iesu mors operatur, id est a predictis passionibus  efficitur in nobis, id est permittimus effici: sed per hoc uita efficitur in uobis, id est fides plantatur.

uERS. 14.---uobiscum. Non uos nobiscum, ut inferiores, sed pares nobis sitis, si uolueritis. Et bene de uobis assero quia omnia ista facimus propter uos instruendos nostro exemplo. Ita omnia ad uos spectant: ut gratia Dei abundans in nobis abundet in uobis, et per uos in aliis, et per uos multos abundet gratiarum actione, ut uos et illi Deo gratias agatis. In gloriam Dei, id est ad ostendendum Deum gloriosum.



CAPUT u.

uERS. 1.---Scimus enim quoniam si terrestris domus nostra huius habitationis dissoluatur quod edificationem, etc. Id est corpus immortale habebimus,  si corpus per tribulationes dissoluatur, et ideo, quoniam sic dissoluetur, ut conditio et causa sit premissa. Non manufactam, sed eternam. Id est non hominum complexione factam, scilicet, non humane generationis ope productam nec humanis fomentis auctam, sed a Deo ineffabiliter compactam. Aeternam. Quia in ea sine manebitur.

uERS. 2.---Nam. Non solum pro presenti inhabitatione, sed etiam, in hoc, id est in consideratione huius tante glorie, ingemiscimus. Ex dilatione desiderii: quod non faceremus, nisi essemus certi. In cuius rei figura Axa filia Caleb petiit irriguum superius et irriguum inferius, ut nos lacrymas effundamus, non solum pro presentis incolatus miseria, sed pro dilatione superne glorie. Ingemiscimus, quia  cupimus super inuocationem anime, quam iam accepimus. De celo. Id est, optamus habere immortale et impassibile corpus, ad similitudinem celestium.

Nam et qui, etc. Quasi dicat: Nos perfectiores pro dilatione gemimus, quia etiam minus perfecti, qui carnem fouent. Inter hos autem se Apostolus connumerat ne illi de se minus sentiant.

uERS. 3.---Si tamen uestiti gloria promissionis; non nudi. Hoc desiderant sancti, ne resurgentes recepto corpore, nudi, id est alieni a promissa gloria inueniantur. Hoc enim opus est: ut induti corpore, superinduantur gloria, que est immutatio in claritate. Grauati eo corpore: quo tamen nolumus mortem nobis tolli, sed superindui, id est a Deo uestiri stola  immortalitatis que destruat mortalitatem, non ut superueniat.

uERS. 4.---Qui sumus in tabernaculo. Qui habitationem huius corporis diligimus, de quo non est curandum, cum non sit tabernaculum nisi ad tempus, ingemiscimus desiderio celestis. Nos dico grauati, quasi dicat: Non mirum, si ingemiscimus: quia a beatitudine sumus remoti. Nam etiam de hoc minori gemimus, quia hoc corpore exuimur. Eo. Id est, ideo gemimus. Quod nolumus exspoliari, si hoc posset fieri. uel, ingemiscimus, desiderio celestis. Deus autem hoc effecit. uel, nolumus exspoliari: Deus tamen effecit ut immortalitatem desideremus. Ut absorbeatur, etc. Ita ut nusquam sit mortalitas.  Non infra, non supra, non intra, non extra. Absorpta est enim mors in uictoria.

uERS. 6.---Audentes. Deus facit nos uelle immortalitatem, facit et certos per spiritum, et ideo audentes sumus. Peregrinamur a Domino. Quomodo? cum alibi scriptum sit: In ipso uiuimus, mouemur et sumus?  Quia etsi ubique Deus, non tamen hic uidetur sicut in celis. Peregrinamur ergo non fide, sed specie.

uERS. 10.---Ut referat unusquisque. Etiam pueri, qui, si non per se, per alios gesserunt, dum per eos crediderunt uel non crediderunt, secundum quod iudicantur, non secundum quod gesturi erant, si diu uiuerent. Dicit enim: prout gessit in corpore, non ut gesturus erat si uiueret, frustra ergo homo post hoc  corpus sibi promittit, quod hic in corpore comparare neglexit. Suademus. Suadent apostoli ut reliqui bene uiuentes credant et prouideant sibi, quia quorumdam prauiloquio dies Domini in dubium uenit

uERS. 11.---Deo autem manifesti sumus, quia hoc predicamus quod iubet Deus.

uERS. 13.---Siue enim mente. Quasi dicat: De nobis utique gloriari potestis, quia quidquid agimus, uel est honor Dei, uel utilitas proximi. Siue excedimus, id est, si nos commendamus , Deo est, id est ad honorem Dei, qui sic nos exaltauit. Siue sobrii: ut non alta de nobis dicamus, ad uestram est hoc utilitatem. Siue enim mente excedimus. Loquitur Apostolus de quadam ineffabili contemplatione et raptu, ubi audiuit quod  non licet homini loqui. Deo est: non uobis, qui non potestis capere.

Siue enim sobrii sumus. Condescendendo. uobis. Quia sic loquimur, ut capere possitis. Isti sunt angeli de quibus Dominus ait in Euangelio: uidebitis celum apertum, et angelos ascendentes et descendentes super Filium hominis; hos eosdem angelos uidit Iacob in scalis ascendentes et descendentes.

uERS. 14.---Charitas enim Christi, etc. Quia Christus caritate pro nobis mortuus est, constat omnes mortuos fuisse in Adam; pro quibus mortuus est Christus, ut eos a morte liberaret. Que gratia ne inutilis sit hominibus, apostoli, ut eos illiciant, necessario se laudant; per gloriam enim et meritum apostolorum agnoscitur gratia et beneficium Christi.  Si unus pro omnibus. Id est, si Christus pro omnibus quantum ad se, etsi non omnibus profuit, ergo et omnes homines debent mori pro honore illius.

uERS. 15.---Qui uiuunt in corpore, non sibi uiuant, sed uoluntati Dei. Quod quidem debent: quia etsi Christus usque ad mortem fuit infirmus, iniuriatus, iam tamen post resurrectionem non est, sed apparet quod esse uidebatur. Unde: Cum exaltaueritis Filium hominis, tunc cognoscetis quia ego sum . uicem ergo ei reddant quasi Deo, non homini solum pro eis passo.

uERS. 16.---Neminem nouimus. Id est, laudamus. Secundum carnem. Id est, sua querentem, non que  Christi: temporalia, non eterna. Nec hoc debet facere aliquis, quia etsi Christus fuit mortalis sicut ego, per quod eum putaui hominem esse tantum, dum eram infidelis: tamen iam est immortalis, et ita securi sumus de premio. Si quis ergo in Christo est renatus nouus, illi iam spe transiit mortalitas, et transibit, et dabitur noua immortalitas. uel, si quis nouus, uetus lex transiit illi, et nouam habet. Neminem non secundum carnem. uitam futuram ita certa spe tenet, quasi iam sit presens: que in Christo surgente impleta est, que non est secundum carnem: non quin in eadem carnis substantia resurrecturi simus, sed quod non in eadem qualitate corruptionis, que nomine carnis signatur. Et si cognouimus secundum carnem. Quia quamuis dum infidelis  intellexit Christum in lege promissum esse secundum carnem, ut legalia obseruaret et seruari preciperet: sed tamen non iam post conuersionem nunc ita esse credit, sed umbra penitus cessat.

uERS. 17.---uetera. Omnino uetus Testamentum et omnia ad ueterem hominem pertinentia, ut sic. Noua. uenerunt Nouum Testamentum, et omnia noui hominis. uetera. Ut error idololatrie, cui cognitio unius ueri Dei successit.

uERS. 19.---Deus erat. Per hoc intelligitur Pater esse in Filio, et Filius in Patre, quia una est eorum substantia. Ibi est unitas, ubi nulla diuersitas: et ideo alter in altero est, quia et imago et similitudo eorum una est.

uERS. 20.---Reconciliamini. Reconciliamur confitendo  peccata, et penitendo ei qui nos sibi reconciliat.

uERS. 21.---Pro nobis peccatum fecit. Usus est ueteris Testamenti peccata dici sacrificia pro peccatis, uel, peccatum dicitur similitudo carnis peccati. Unde dicitur: De peccato deleuit uel damnauit peccatum, id est de similitudine carnis peccati: quia misit Deus Filium suum in similitudinem carnis peccati. Ita etiam maledictum pro morte accipitur, que de maledicto Dei uenit, ut uere dictum in lege intelligatur: Maledictus omnis qui pendet in ligno . Quid est quod ait, maledictus? id est, terra es, in terram ibis . Quid est quod dicit, omnis? quia Christus, qui pependit in ligno, cum esset uera uita, mortuus est uera morte non ficta.



CAPUT uI.


uERS. 1.---Ne in uacuum. Gratia Dei est remissio peccatorum, quam in uanum recipit, qui non uult se exercere in operibus bonis, uel qui in legalibus confidit.

uERS. 2.---Nunc tempus. Quod non in lege ueteri, uel nunc, non cras, non post annum: quia statim in obitu fidelis: salus datur.

uERS. 3.---Ut non uituperetur. Quod utique fieret, si, quod uerbo doceremus, operis exemplo non exhiberemus.

uERS. 4.---Sicut Dei ministros. Hi non adulantur, ut pseudo studentes lucro. In multa patientia, in  tribulationibus. In tot duris, leue est onus Christi et requies, intus Spiritu sancto uiuificante, et spe futuri omnia mitigante, omnia enim seua et immania, facilia et prope nulla facit amor. Et secundum hoc intellige quod dicitur: uenite ad me, omnes qui laboratis et onerati estis, et ego reficiam uos . Et iterum: Tollite iugum meum super uos, et inuenietis requiem animabus uestris. Iugum enim meum suaue est , etc.

uERS. 6.---In castitate habita, in scientia, ut caste omnes agere sciant, nichil adulterine opinionis admisceant. In suauitate, habita, in Spiritu sancto: ut scilicet, secundum Deum suaues et affabiles, non ut illi qui per dulces sermones seducunt corda innocentium. In caritate non ficta. Ficta est, que deserit  in aduersitate.

uERS. 7.---In uirtute Dei. Non speremus in homine uel in bonis; si quid boni est, Deo attribuamus. uel hoc dicit, quia qui predicta habet, miracula facit ad conuersionem infidelium.

uERS. 8.---Per gloriam et ignobilitatem. Exhibeamus nos ut ministri Dei. Per gloriam. Si gloriosi sumus apud homines, uel ignobiles et contempti, nec inde inflemur, nec inde succumbamus uel doleamus. Eodem modo si infamamur de aliquo scelere uel bonam famam habeamus de aliquo opere. Item exhibeamus nos Deo habiti ut seductores apud quosdam, quod falsum est. Et non dicit simpliciter, habiti seductores, sed addit: ut, et inde est infamia. Et apud alios habiti ut ueraces. Quasi dicat: hoc uerum est,  attamen nec bona estimatione superbiamus, nec mala doleamus. Item habiti apud alios, ut castigati, etc.

uERS. 10.---Quasi tristes. Inimici putabant apostolos non euadere minas iniquorum. Ipsi ope Dei tuti sunt a morte presenti et futura. Omnia possidentes. Tales sunt qui, terrenas diuitias abiicientes, celestes per fidem iam tenent. Quasi nichil habentes omnia possident, qui, terrenis in usum uel opus misericordie retentis, celestes diuitias se quandoque habituros sperant. Gloria apostolorum fuit, nichil omnino possidere, sine sollicitudine esse: et tam res quam dominos earum possidere, quia omnia ad pedes eorum ponebantur.

uERS. 11.---Os nostrum. Quasi dicat: Multa dixi  de uobis, sed hec omnia ample et diffuse dicta, ad uos corrigendos spectant, o Corinthii, et non ad meam superbiam; itaque stulti estis qui me dimisistis.

uERS. 14.---Nolite iugum, etc. Ratio est, quia uos iusti, illi iniqui: et ideo in nullo debetis eis communicare.

uERS. 15.---Que autem conuentio Christi. Ut Christus et Belial non conueniunt, sic Christianus et quilibet infidelis. Item nichil habet templum Dei cum idolis; et quia uos estis templum Dei, ideo non debetis communicare cum his qui sunt templum diaboli.

uERS. 16.---Cum idolis? Idola prohibet coli, quia ab uno Deo separant. His omnibus modis ostendit  communitatem pseudo esse uitandam. Quoniam inhabitabo. Potest hoc intelligi de corporali conuersatione quam Christus inter homines egit. Et dicit Christus: Habitabo inter illos et ambulabo , id est, corporaliter inter illos conuersabor. Unde alibi: Terris uisus est, et cum hominibus conuersatus est; et uerbum caro factum est, et habitauit in nobis . Et hic Christus Deus noster est, et Ecclesia est populus eius: et ideo Apostolus uult eos separari ab omni contaminatione.



CAPUT uII.

uERS. 1.---Ab omni iniquitate. Scilicet mentis: quod tunc fit, si timorem Dei sequimur, quia qui sine Deo hec agit, sanctus mundi est, non Dei. Ab omni  inquinamento carnis. Id est carnalis obseruantie, et perficientes sanctificationem que est tantum Spiritus sancti.

uERS. 3.---Ad commoriendum. uel ut mecum patiamini, uel ut mecum coronemini.

uERS. 4.---Repletus sum consolatione. Per iam correctos, inuitat alios ad correctionem. Superabundo, etc. Hoc contingit Apostolo dum uidet eos proficere pro quibus patitur.

uERS. 5.---Caro nostra. Dicit caro, quia in aduersis anima que est in corpore quod patitur, spe futuri quiescit. Foris. Hoc intelligitur de apertis inimicis, intus de falsis fratribus, qui difficilius tolerantur. uel ab his qui foris sunt, est tribulatio: de his, scilicet fidelibus qui intus, id est in Ecclesia; timores, ne  moueantur. uel de his qui sunt intus, id est in Ecclesia, corpore, non mente: nomine, non homine, id est de falsis fratribus, ut prius.

uERS. 7.---Qua consolatus est in uobis. Quia uidi Titum consolatum in uobis, et ego consolatus sum.

uERS. 8.---Et si prius peniteret. Hoc dicit ne uideatur inhumanus, qui de aliorum tristitia gauderet. uidens. Quasi dicat, non me penitet, sed gaudeo. uidens quod, id est quamuis uideam quod Epistola contristauit; unde primum dolui, et me penituit.

uERS. 9.---Contristati estis. Non cum ira que peiores efficit, sed cum pudore qui corrigit.

uERS. 10.---Penitentiam in salutem. Satisfactio penitentie est causas peccatorum excidere, nec earum  suggestionibus aditum indulgere.

Seculi autem, etc. Dum dolet peccator se detectum.

uERS. 11.---Ecce enim. Tristitia secundum Deum facit penitere in salutem: quia que ducunt ad salutem, sollicitudinem operantur.

Quantam in uobis. Qui penitet sollicitus est ne denuo peccet, et non se excusat, sed confitetur: quod est se defendere a gehenna: et desiderat reformari, qui scit se per peccatum deformem, et habet zelum bonorum operum, et uindicat in se quod deliquit.

Exhibuistis, etc. Id est, ostendistis puniendo illum qui incestum admiserat, uos esse incontaminatos, a  negotio, id est graui peccato illius qui uxorem patris habuit, cui consentiendo inquinati eratis.

uERS. 12.---Qui fecit iniuriam. Ut ille qui incestum fecit. uel illos tangit quos superius in prima. Epistola iniurias et fraudes fratribus fecisse dixit. Et ostendit non magis causa eorum qui peccauerunt scripsisse remitti eis, quam causa Ecclesie que omni contumeliam aut fraudem patienti compatitur et indignatur. Et hoc est quod ait: Igitur etsi scripsi uobis, non tantum propter eum qui fecit iniuriam, id est fraudem proximo suo, nec propter eum qui passus est fraudem, sed ad manifestandam sollicitudinem nostram, quam, etc. Totius populi sollicitudinem se habere ostendit, ut scilicet iniusti emendentur et polluti sanctificentur, et Ecclesie reconcilientur.

 uERS. 13.---Abundantius magis. Quasi dicat de utroque, id est de correctione uestra et de gaudio Titi. Sed magis abundantius de gaudio Titi sumus gauisi, quia se gaudebat Apostolus non solum de correctis, sed etiam de aliis quos sperabat corrigendos.

uERS. 14.---Sed sicut, etc. In corrigendo ueritas arguentis apparet, dum qui arguuntur se emendant. Dum enim correcti emendantur, testimonium perhibent arguenti. uerum ergo ostendens Apostolus predicationem suam, per efficaciam illorum ait: Sed sicut omnia in ueritate, etc.

Et uiscera eius, etc. Sancti affectus in omni bono est.



CAPUT uIII.


uERS. 1.---Notam autem uobis. Hic  mentio fit de collectis: quia ab aliis non querit, quibus suadere non potest. uel, ut alii codices habent, quibus sua dare non prodest.

uERS. 2.---Quod in multo experimento. Abundantissima gratia eorum fuit in multo experimento tribulationis. Quia pro tribulatione Pauli et Syle ibi facta, non sunt scandalizati: sed cum gaudio acceperunt uerbum, probati passionibus eorum. Et altissima. Tenues in substantia, diuites in dando: quia pura conscientia operati sunt.

uERS. 5.---Primum Domino se emendantes, deinde fratribus sua offerentes. Aliter non erat accipiendum, quia munera excecant oculos, et iura auctoritatis  inclinant. Qui uero dant ne arguantur, fructum dandi non habent.

uERS. 8.---Non quasi imperans, etc. Non solum rogaui Titum, sed ego ipse dico ut abundetis, non quasi imperans. Id est non quasi penitentiam iniungendo, quia sic quasi ex uoto tenerentur Corinthii.

uERS. 9.---Egenus factus est. Non ait, pauper factus est, cum diues fuisset: sed, cum diues esset. Paupertatem enim assumpsit, et diuitias non amisit: intus diues, foris pauper; latens Deus in diuitiis, apparens homo in paupertate.

Ut inopia illi. Per illius enim paupertatem abiicicimus pannos iniquitatis, ut induamur stola immortalitatis.  Omnes ergo diuites facti sunt, in pauperem Christum credentes. Nemo ergo se contemnat pauper in cella, diues in conscientia. Securior dormit in terra, quam auro diues in purpura. Non ergo expauescas cum-tua mendicitate ad illum accedere qui indutus nostra paupertate, ubi se pauperauit, nos ditauit.

uERS. 10.---Sed et uelle. Quasi dicat: uestrorum quidam uoluerant, quidam autem ceperant: nunc uero utrique perficiant.

uERS. 13.---Sed ex equalitate. Diuidat quisque quantum habet cum sanctis, quia non plus exigitur quam retinere sibi debet: sic Zacheus dimidium bonorum suorum dedit pauperibus.

uERS. 14.---Ut fiat equalitas. Non quin differant  in claritate: sed quia omnibus idem, et omnibus erit sufficientia. Sicut scriptum. De manna in signo huius rei.

uERS. 15.---Qui multum non abundauit. Plus habent sancti in spe futuri, minus hi qui in tempore diuites, et tamen ibi equabuntur. Ut sicut hic inopiam sanctorum sustentant, ita ibi ab eis sustententur, et diuites fient in eterno bono. Qui multum non abundauit. Sic qui multum dat diues, et qui parum pauper, si equa sit utriusque uoluntas, equalem habent mercedem.

uERS. 18.---Misimus autem. Duos fratres Apostolus misit cum Tito, sed eos non nominat, forte enim ignorabant eos Corinthii, nec de ipsis adhuc periculum fecerant. Quoniam autem pecuniarum collectarum  multitudo sufficit malis dare suspicionem, securitatem exhibet; propterea, inquit, tales misimus, et non unum solum, sed et duos et tres. Commendat uero eos non ab Euangelio, neque ab electione solum, sed etiam quod probati sint, et propterea electi, ita ut nichil suspicentur.

uERS. 19.---In hanc gratiam. Id est predicationem gentium cui destinatus sum, et uolo.

uERS. 20.---Deuitantes hoc. Circa curam sanctorum negligentius agere non uult uideri Apostolus, et ideo premonet ut sollicitudo eius prouidentia appareat. In hac parte. Doctrine et miraculorum, ut dicatur, Bene predicat, sed non est memor sanctorum, sicut alii apostoli, et sicut sibi preceptum est.

uERS. 21.---Coram Deo. Propter nos conscientia  nostra sufficit nobis: propter uos fama nostra non pollui, sed pollere debet in uobis. Due res sunt, conscientia et fama: conscientia tibi, fama proximo: qui conscientie fidens negligit famam, crudelis est.

uERS. 22.---Confidentia. Quasi dicat: pro confidentia uestri iuit? et pro Tito et Luca cum quibus ibenter ibat.

uERS. 23.---Siue. uel siue per patres uestros apostolos Ecclesiarum ad gloriam Dei, id est quod ipsi sunt apostoli Ecclesiarum, hoc est glorie Dei Christi, id est ad gloriam Christi: quia in eis non hominum, sed Christi gloria est.

uERS. 24.---Ostensionem. Id est caritatem uestram  quam ostendistis aliis et gloriam nostram quam similiter ostendistis esse ueram, nunc ostendite, bene istos recipiendo, et hoc in faciem Ecclesiarum, ut alii a uobis accipiant exemplum.



CAPUT IX.

uERS. 2.---Et uestra emulatio. Aemulatione Corinthiorum alie Ecclesie  incitate sunt ad bonum opus.

uERS. 4.---Erubescamus. Si enim non fuerit hoc inuentum, quod Apostolus testificatus est de his, et ipse erubescet et ipsi amplius confundentur.

uERS. 6.---Qui parce seminat. Non parce seminat qui parum habens parum largitur, si animus promptus  sit plus dare, si plus haberet.

uERS. 7.---Non ex tristitia. Qui inuitus dat propter presentem pudorem, non habet mercedem. Hilarem enim datorem, qui dat ut careat tedio interpellantis, non ut reficiat uiscera indigentis, et meritum et rem perdit. Large dat qui affectum largiendi habet, etiamsi nichil habeat quod largiri possit.

uERS. 8.---Abundare, etc. Licet enim exiguum sit quod parum habens tribuit, abundat tamen, quia recto iudicio fit: quia non queritur de quanto, sed quo animo detur.

uERS. 9.---Iustitia enim. Iustus est qui bona mundi fine eterni premii communia reputat.

uERS. 10.---Incrementa frugum. Iustitia est sanctitas, et bona uita: et inde fruges, id est, eterna  remuneratio. Incrementa eleemosyne: pro quibus et hic uirtutes, et in futuro gloria augebitur.

uERS. 11.---Que operatur. Id est, ipsa largitio est causa quare gratie agantur Deo, cuius largitionis nos sumus ministri.

uERS. 15.---Gratias Deo. De alterna indigentia, et de alterno supplemento indigentie prouincialium Christi et militum Christi gratias Deo agit. Egit hic de rebus carnalibus in illos, et postquam egit de spiritualibus in istos, tanquam plenus gaudiis exclamat: Gratias ago, etc.



CAPUT X.

uERS. 1.---Ipse autem ego Paulus. Incipit agere de incorrectis qui pseudo sequebantur, et Apostolum  ferocem putabant, quasi diceret: Correctos ad eleemosynas inuito: Paulus uere humilis, non superbus ipse qui alios ad eleemosynas moneo, idem uobis qui illis, obsecro, dico, etc.

uERS. 3.---Non secundum carnem militamus. Non enim militiam a Deo nobis datam exercemus secundum carnem, id est, pro terreno commodo.

uERS. 4.---Ad destructionem munitionum. Ut destruantur consilia diuersis calliditatibus hominum seu demonum munita. Munitiones, etc. Munitiones sunt corda infidelium, que diabolus obtinet, et munit diuersis erroribus, ne uerbum Dei possit intrare per fidem, uel per similitudinem munitionum. Et ad hec deuincendum ualeant arma militie Apostoli,  et ostendit munitionis illius partes, scilicet, consilia.

uERS. 6.---Et in promptu habentes. Quia nichil nos remordet quo minus audeamus. Ulcisci, etc. Tunc aliquis uindicat inobedientiam, cum illam condemnat per obedientiam. Tunc illam destruit quando illos qui resistunt, perducit ad fidem. Et hec est digna ultio, ut perfidia ab his quibus defendebatur, damnetur.

uERS. 7.---Que secundum faciem. Multa dixi quibus ostendi uobis potius debere nos sequi quam pseudo, quasi diceret: Si uobis non sufficiunt que dixi, quare me potius quam pseudo sequamini? uidete hec que secundum faciem, id est, ita euidentia sunt, sicut ea que sunt subiecta oculis.

 uERS. 8.---Non erubescam. Quia et uerum est, et non ad gloriam meam, sed hoc dicitur ad utilitatem uestram.

uERS. 9.---Ut autem non existimer. Hic dicit se cum presens fuerit, opere implere quod absens uerbo minatur. Hoc autem dicit occasione illius sententie: parati ulcisci omnem inobedientiam: ut, inquit, non existimer a uobis tantum terrere uerbis, et opere  non implere, sciatis quod minor uerbis impleturus sum factis.

uERS. 11.---Hoc cogitet, etc.  Ne quis putet me illa comminari, etc., usque ad et peccantibus per seueritatem fortis existo.

Tales. Quia si uitia uestra palparemus, tunc non edificaremus, sed destrueremus.

 uERS. 12.---Non enim audemus, etc. Tales erimus facto, quia non sumus similes pseudo, qui usurpant sibi potestatem, et uitia palpant. Et hoc est: Non inserimus nos quibusdam, id est, pseudo qui commendant, id est, usurpant potestatem. Quod est, non ponimus nos in numero illorum, ut potestatem usurpemus, sed a Deo accepimus. Aut non comparamus nos illis ut, sicut illi, adulemur uobis et uitia uestra palpemus: quod posset etiam habens potestatem.

uERS. 13.---Nos autem, etc. Sicut illi qui usurpando gloriantur ultra mensuram. Sed secundum mensuram. Dei enim nutu Corinthiis euangelizare monitus est. Partitum erat unicuique ad quos in predicatione dirigeretur, ut singuli aliquos populos  haberent proprios, de quorum fide gloriarentur. Ad regulam autem Apostoli illi omnes pertinebant, quos in fide fundauerat: qui ad omnes missus erat a Deo.

uERS. 15.---Non in alienis laboribus. Hoc facere esset ultra mensuram gloriari; sed spem habentes in uobis: id est, per uos magnificari apud alios, et euangelizare secundum regulam nostram, id est, secundum quod a Deo iniunctum est, non habentes spem gloriari in aliena regula.

uERS. 17.---Qui autem gloriatur. Ego non gloriabor in aliena regula. Similiter autem qui gloriatur, id est uult potestatem exercere, in Domino, id est, in mensura a Deo data glorietur.

 uERS. 18.---Sed quem Deus. Illum Deus commendat et probatus est, quem dignum habet, ac mittit ut predicet donum eius: quem non mittit, non commendat, quia non missus predicat.



CAPUT XI.

uERS. 1.---Utinam sustineretis, etc. Quasi: Glorior de regimine . sed utinam sustineretis, etc. Insipientiam dicit gloriationem secundum carnem, ne in eo illis uideatur inferior quam ipse quidem non curat, sed prodest Corinthiis de ea agere. Insipientie. Quia dictum est: Non te laudent labia tua, sed proximi tui. Supportate. Quasi dicat: Et si grauem, uos tamen patienter ferte.

 uERS. 2.---Aemulor. Aemulatio est propter alienum statum motus mentis, uel in bonum uel in malum. Hic amoris est, non liuoris, quia diligit eos emulatione Dei, id est quam Deus spiritu suo inspirat, per hoc ostendit ea que dicet, amore eorum se dicturum, non ut ad laudem eius proficiant, sed ad horum profectum. uos uni. A plurali ad singulare descendit, uolens intelligi totam Ecclesiam uirginem esse, et in omnibus ueris membris uirginitate mentis  seruare. uirginitas carnis, corpus est intactum: hec uirginitas paucorum est. uirginitas cordis fides est incorrupta: hec est omnium fidelium.

uERS. 3.---Timeo autem.  Serpens Euam de Deo mentiendo seduxit, etc., usque ad penitus  non esse, aut eternam non esse affirmat contra auctoritatem omnium Scripturarum.

uERS. 4.---Nam si is qui uenit. Non missus. Recte pateremini. Si aliquid maius uobis sit per eos quam per nos, tunc recte pateremini. Galatis anathema dicit, si aliud reciperent, quod non utique maius esset, sed contrarium.

uERS. 5.---Existimo. Supra egit de pseudoapostolis, nunc de ueris, quibus Paulus inferior uidebatur; quia non fuerat cum Iesu conuersatus.

uERS. 6.---Nam etsi imperitus. Hoc non ad apostolos pertinet, quia non erant eloquentes, sed ad pseudo, qui componebant uerba. Imperitus ergo sermone non est reus apud Deum, sed qui non habet scientiam Dei, que pertinet ad salutem.

 uERS. 7.---Quoniam gratis Euangelium. Minus non feci, sed plus: quia gratis, unde mihi irascimini, et alios mihi preponitis: cum hoc non sit peccati, sed glorie.

uERS. 10.---Est ueritas.  Sicut Christus semel statuit, nec negauit, necesse est ut etiam ego non mentitus ita faciam. Ut in quo gloriantur. Gloriantur in accipiendo, sed me non accipiente, non accipient. Nam eiusmodi, etc. Inueniantur sicut et nos. Id est, similes nobis. In quo, id est, in hoc quod glorientur se esse similes nobis.

uERS. 13.---Transfigurantes se. Ad tentandum eos quos ita erudire opus est. uel ad decipiendum prout iustum est. Ad hoc magna Dei misericordia necessaria  est, ne quisquam cum angelos bonos amicos se habere putat, habeat malos demones, fictos amicos; eosque tanto nocentiores, quanto astutiores ac fallaciores patitur inimicos.

uERS. 15.---Quorum finis. Id est, retributio data in fine uite erit secundum opera ipsorum, quia sicut pseudo peritura appetiuerunt, ita et ipsi peribunt, et sicut ministri iustitie eterne, ita et ipsi erunt eterni.

uERS. 17.---Quod loquor. In hac substantia glorie, id est, in gloria carnis quam putant substantiam, id est, ita amant ac si per eam credant se subsistere. Sed quasi in insipientia. Quia hec ad carnis tumorem pertinere uidentur, ubi insipientia est. Insipientia enim est aliquem laudare se. Sed quia  Apostolus non propter se facit, sed propter Deum, ideo ait, quasi in insipientia.

uERS. 20.---Cedit. Id est, decipit. In faciem ceditur is, in cuius os iniuria irrogatur. Hoc faciebant quidam Iudei qui eo quod essent de genere Abrahe, detrahebant illis, eo quod essent incircumcisi et se preferebant, nobilitatem carnis sibi uindicantes: quos Corinthii tolerabant, et Apostolo preferebant.

uERS. 22.---Hebrei. Hebrei dicuntur ab Heber, qui in confusione linguarum solus retinuit linguam naturalem. Et quia multi sunt Hebrei, qui non sunt Isrelite, sicut proselyti, addit: Isrelite sunt, et ego.

uERS. 23.---Ut minus sapiens.  Ostendit  se coactum in laudem suam prorupisse.

In laboribus. Occasione inuenta etiam ueros apostolos tangit, quibus plus laborauit, ne in se uideatur minor gratia.

uERS. 24.---A Iudeis quinquies. Iudeis mos erat in synagoga contra legem agentes uerberare correctionis causa. Unde Paulum legem impugnantem quinquies uerberauerunt, et in unaquaque correctione triginta nouem ictus ei dederunt, quadragesimum pro misericordia condonantes. Una minus. In ultima uice corrigia subtracta. uel, in unaquaque percussione una minus.

uERS. 26.---Periculis latronum, etc. Quos diabolus  ei excitabat in uia, cum tamen nichil ferret, quod latrones  cuperent.

uERS. 27.---In fame. Ubi ergo promissio Dei: Primum querite regnum Dei, et hec omnia adiicientur uobis?  Sed nouit medicus, cui nos semel commisimus, hec adiutoria quando apponat, quando subtrahat.

uERS. 28.---Sollicitudo. Quanto maior caritas, tanto maiores plage de peccatis alienis. Unde: Qui apponit scientiam, apponit et dolorem.

uERS. 29.---Non uror? Urunt omnes tribulationes, sed non ad consumptionem, imo ad purgationem. Iste affectus purgat: quia de caritate uenit. Omnes qui scandalum patiuntur frixorium sunt habentium caritatem, id est ossium que ferunt  carnes, id est perfectorum qui portant et regunt carnales; unde: Et ossa mea in frixorio confrixa sunt.

uERS. 31.---Non mentior. Quia fert mihi testimonium per signa et prodigia.



CAPUT XII.

uERS. 2.---Scio hominem. Quasi de alio, et res dicitur, et iactantia uitatur. Siue in corpore, siue, etc. Hoc ignorauit Apostolus, utrum quando raptus est, in corpore fuerit anima, an omnino de corpore exierit, adeo ut mortuum corpus iaceret, an secundum modum alium quemdam uiuentis corporis ubi anima fuerit, mens eius ad uidenda uel audienda ineffabilia illius uisionis accepta sit. Et quia hoc incertum  erat, ideo forsitan dixit, siue in corpore, siue extra. Raptum. Contra naturam eleuatum.

Usque ad tertium celum. Id est, ad cognitionem Deitatis. Primum celum est ereum; secundum, firmamentum; tertium spirituale, ubi angeli et sancte anime Dei fruuntur contemplatione.

uERS. 4.---Raptus est.  Ipsius uide summam demissionem et humilitatem, quomodo tanquam de alio hec recenseat: de hoc enim, inquit, gloriabor. At cuius gratia  gloriaris? Itaque hec de seipso dicit. Arcana uerba. Intimationem de secreta Dei essentia, quasi per uerba.

uERS. 6.---Supra id quod, etc. Si enim magna referrem  et plura, forte aliqui putarent me non esse infirmum, sed hominem immortalem, uel angelum, etc.; ideoque parce de me loquor.

uERS. 7.---Et ne magnitudo. Parco multum gloriari, ne alter puter. Et ideo datus est stimulus pungens carnem. Quis? angelus malignus missus a Satana, ut colaphizet, id est reprimat omnem motum superbie incutiendo tribulationes, uel tentando  per libidinem. Tentatio autem cui non consentitur, non est peccatum, sed materia exercende uirtutis.

uERS. 9.---Dixit mihi. Per inspirationem, uel per angelum. Nam uirtus in infirmitate perficitur. Perfectio uirtutum est, que habet infirmitatem contrariam, cum qua legitime certet: et ideo gloriabor  in infirmitatibus, non inuitus, sed libens.

uERS. 11.---Factus sum insipiens. In his omnibus commendationibus uideor insipiens, sed uestra culpa qui debuistis me contra pseudo commendare.

uERS. 12.---In omni patientia. Patientiam primam memorat, que ad mores pertinet: quia diu illos portauit, quasi impatientes egros, ut adhibita potestate signorum, quasi medicina curaret uulnera eorum. Et uirtutibus. uirtus est genus signorum et prodigiorum, id est omne miraculum. Signum, quod in quocunque tempore aliquid significat, et est prodigii genus. Prodigium quod in futuro. uel signum et prodigium in his que contra naturam, uirtus in his que non contra naturam,  ut per impositionem manus et orationem a morbo liberare.

uERS. 14.---Nec enim debent, etc. Carnales patres filiis congregant, sed spirituales dignum est ut a filiis sumptus accipiant. Hic autem in tantum probat se nolle accipere, ut transferat causam carnalis patris ad spiritualem: et dicit non solum se pro salute eorum impendere, sed et mori paratum.

uERS. 15.---Et superimpendar, etc. Perfecta quidem caritas hec est, ut quidem paratus sit etiam pro fratribus mori. Sed nunquid mox ut nascitur? Cum fuerit nata, nutritur: cum fuerit nutrita, roboratur: cum fuerit roborata, perficitur: cum ad perfectionem uenerit, dicit: Cupio dissolui, et esse cum Christo.

 uERS. 19.---Olim putatis. Quasi dicat: Iamdudum forsan putatis: quod causa excusationis quasi reus dicam, quod non grauaui, sed dico  quod non circumueni uos, et non superbe, sed in Christo amplificando in uobis.

uERS. 21.---Ne iterum cum uenero, etc.  Gloria est punire, improperare, penas exigere, etc., usque ad sed propter illius preceptum.

Et non egerunt. Non sufficit mores in melius commutare et a malis recedere, nisi de his que facta sunt, satisfiat Domino per penitentie dolorem, per humilitatis gemitum, per contriti cordis sacrificium, cooperantibus eleemosynis.



CAPUT XIII.

 uERS. 2.---Non parcam. Post tot correctiones, si qui se non emendant, non debet eis parci.

uERS. 3.---An experimentum. Moris est diuine Scripture persone Dei tribuere quod in nobis facit, sicut Apostolus locutionem ipsam illi tribuit cuius munere loquebatur, id est Christo. Qui in uobis non infirmatur, sed potens apparuit cum dona dedit. Quod experti, non dubitent se ab eo posse puniri.

uERS. 4.---Nam et nos infirmi. uiuit Christus qui prius fuerat infirmus. Nam et nos multo minores, licet infirmi in illo, id est licet ad imitationem eius multa patimur a perfidis, tamen uiuemus, id est potestatem  habebimus per eum in uobis iudicandis. uel, uiuemus cum eo, id est in simili beatitudine cum eo: et hoc ex uirtute Dei; quod tale est in uobis, id est in conscientiis uestris: In uobis. Erga uos. Mors illata a perfidis uita est erga credentes, quia uirtute Dei resurgentes uiuent cum Christo.

uERS. 7.---Oramus autem, etc. Hoc orat Apostolus, ut his bene agentibus in eis corripienda non inueniat, et sic reprobi appareant: probati enim uidentur, dum iudicant peccatores. Sic ergo si non sint quos iudicet, cessante auctoritate quasi reprobi uidentur. Reprobi simus, id est appareamus reprobi, non habentes quod uindicemus uel diiudicemus.

uERS. 9.---Gaudemus enim, etc.  Gaudemus si non sit necesse ut nostra uirtus appareat,  sicut Petri apparuit in Saphyra et Anania.

uERS. 10.---Secundum potestatem. Iterum ostendit quod non cupit potestate in illis abuti, adiiciens non in destructionem sed in edificationem se eam accepisse, unde subdit: Non in destructionem. Non destruuntur autem qui corriguntur, sed correcti edificantur.

uERS. 11.---Gaudete, fratres. Id est bene operamini ut uerum gaudium habere possitis. Et Deus pacis erit uobiscum. Hinc uobis erit pax a dilectione illius, hinc malorum omnium sublatio. Ista pax orbem seruauit, diuturnum bellum soluit, celo terram coniunxit, ista homines angelos fecit. Istam ego imitetur. Innumerabilium enim bonorum mater est dilectio, per istam saluati sumus, per  istam ineffabilia bona omnia assequimur.

uERS. 13.---Gratia. Totam Trinitatem optat benedicere eos. Sua tribuit congrua cuique. Gratiam, id est remissionem Filio, caritatem Patri qui ex dilectione misit Filium, communicationem Spiritui, per quem fit unio. Et caritas Dei. Dilectio Dei misit Christum, cuius gratia saluat. Et ut possideamus hanc gratiam salutis, communicatio facti Spiritus sancti, uel ipse Spiritus ita sit uobiscum, ut communicet et conferat uobis et gratiam Christi et caritatem Dei. Quasi: Tota sit uobiscum Trinitas, dans gratiam de commissis et caritatem per Spiritum.





EPISTOLA AD GALATAS. *



ARGUMENTUM.


Galate sunt Greci. Hi uerbum ueritatis primum ab Apostolo acceperunt. Sed post discessum eius tentati sunt a falsis apostolis, ut in legem et circumcisionem uerterentur. Hos Apostolus reuocat ad fidem ueritatis, scribens eis ab Epheso.



CAPUT PRIMUM.

uERS. 1.---Paulus, apostolus. Nomine officii terrorem incutit. Non ab hominibus. Subaudi apostolis, ut quidam electi et missi a Iudeis pseudoapostoli. Neque per hominem. Sed per Iesum iam suscitatum. Qui non ut homo homines paulatim, sed totum simul  per spiritum docuit: ut per hoc sit maior, per quod uidebatur minor. Ceteri enim apostoli uidebantur esse maiores: quia priores. Iste minimus, quia nouissimus. Sed inde apparet dignior: quia priores constituti sunt per Christum adhuc ex parte hominem, id est mortalem. Nouissimus uero Paulus per Christum iam totum Deum, id est ex omni parte immortalem.

uERS. 2.---Qui mecum. Dolentes fratres Christiani sunt de uestra seductione, testes ueritatis mee, quibus uos oportet credere, et non paucos, sed omnes.

uERS. 3.---Et Domino Iesu Christo. Quem iniuriose  equatis legi, dum ipsum non sine lege ad salutem sufficere asseritis: sicut legem sine eo: sed ab ipso sine lege gratia est et pax.

uERS. 4.---Qui dedit. Id est, sponte obtulit: quia non est alius qui potuit aperire librum, nisi leo de tribu Iuda. Semetipsum. Quia non erat hostia alia digna pro peccatis nostris delendis, quod est initium saluationis. Quem ergo locum habet lex? Quasi: Nullum penitus. De seculo. Id est de conformitate mundi, qui nos allicit.

Presenti seculo nequam. Tanto plus capit, cum eterna non uideantur. Seculo nequam. Hoc dicit non quod mundus iste creatus a Deo sit malus, sed quia in eo fiunt mala. Et hoc sensu dicitur: Dies mali sunt. Mundus in maligno positus. Tempora periculosa.  Saltus, qui pleni sunt latronibus, et gladius, quo cruor effunditur, et calix, in quo uenenum temperatur, mala dicuntur: quia non solum tempora, sed etiam loca et instrumenta malorum traxerunt infamiam que in eis fiunt.

uERS. 5.---Cui est gloria. Quasi: Hec testantur presentes boni, et futuri testabuntur. In hac saluatione prelibauit et commendationem sui, et quid possit gratia Dei, et quod lex nichil confert.

uERS. 6.---Miror. De destructione legis consequenter agit Apostolus. Et de leuitate eos reprehendit, quod ab Euangelio indiscrete transierunt ad legem. Et quia Galata, translatio dicitur, congrue ex ipso nomine reprehensionis occasionem sumit. Et  cum hec predicta bona sunt ex Christo, miror quod bene instructi prius, sic, tam uehementer et tam breui tempore, transferimini, etc.

uERS. 8.---Sed licet nos, etc. Bonus angelus potest intelligi, non quod hoc contingat, sed adeo certus est de ueritate Euangelii sui, quod si etiam angelus aliud nuntiaret, non crederet, sed anathematizaret.

Preterquam quod.  Attende. Non ait: Plus quam accepistis. Nam si illud diceret, sibi ipsi preiudicaret, qui cupiebat uenire ad quosdam, quibus ipse scribebat: sicut ad Thessalonicenses, ut suppleret que illorum fidei deerant. Sed qui supplet, quod minus erat addit; non quod inerat, tollit. Qui autem pretergreditur fidei regulam, non accedit in  uia, sed recedit a uia. Anathema sit. Quare hoc? Quia aliud euangelizans, de priuato uult fluere, non de medio. Et cum hoc homo carnali nebula prepeditus, et a fonte communi ad propriam suam falsitatem reductus possit facere, nunquid et angelus? uere si angelus de proprio fluens in paradiso non esset auditus, non precipitaremur in mortem. Media aqua posita erat omnibus preceptum Dei. Aqua quodammodo publica erat, et sine fraude, sine labe, sine ceno fluebat. Sed uenit angelus de celo lapsus serpens factus, quia insidiose iam uenenum spargere cupiebat, et emisit uenenum. De proprio locutus est, de suo: Gustate, et eritis sicut dii . Et illi appetentes quod non erant, amiserunt quod acceperunt.  Anathema. Hoc uerbum pro maledicto ponitur, et uulgo dicitur deuotio. Nam deuotare se quemque nemo fere dicit, nisi se maledicens. Unde illud: Et anathematizauit eum et ciuitates eius, et uocatum est nomen loci illius Anathema . Hinc tractum est ut anathema detestabile aliquid et abominabile uideatur, ut nichil inde uictor in usus suos auferret, sed totum in penam luendam uotauit: hoc erat anathematizare, quod uulgo dicitur deuotare. Origo autem huius uerbi est in Greca lingua ab his rebus que uote et persolute, id est promisse et reddite sursum ponebantur in templis: et est dictum: , id est sursum ponere.

uERS. 9.---Sicut prediximus. A maiore infert. Quandoquidem nos uel angelum excommunicarem  magis pseudo excommunicandi sunt.

uERS. 10.---Modo. Dicit modo quia olim dum dixit hominem ex lege iustificari, hominis gloriam inutilem, gratiam Dei predicauit. Innuit hic etiam hoc facere illos seductores, ut laudarentur a Iudeis, quos non timet offendere Paulus pro gloria Christi, qua ueniente cessat lex. Si adhuc. Hinc quidam putant sufficere conscientiam, ut parum quid de eis existimet alius, curent; sed conscientia coram Deo est necessaria conuersatio coram proximo; que si negligentius agitur, ledit exemplo. Unde alibi: Placete omnibus per omnia, sicut et ego omnibus placeo . Item: Sine offensione estote Iudeis et Grecis Ecclesie Dei . Item: Prouidemus bona, non solum coram Deo, sed etiam coram hominibus  . Item: Luceant opera uestra coram hominibus, etc. Ergo contra temerarios iudices, detractores, susurrones, murmuratores, querentes suspicari quod non uident, querentes etiam iactare quod non suspicantur, sufficit conscientia. Nec in aliis quibus placere uolumus queramus nostram gloriam, sed eorum salutem, ut non nos, sed Deum laudent, qui tales fecit; unde: Nolite facere iustitiam uestram coram hominibus, ubi illos arguit qui ita uentilant opera sua, ut finem operum suorum laudem hominum ponant, eamdemque laudem quasi pro mercede operum suorum computent.

uERS. 14.---Et proficiebam in Iudaismo. Quasi dicat: Qui prius in illis legalibus tantum ualui, iam illa reliqui, ideoque uos meo exemplo ab his recedite.

 uERS. 15.---Cum autem placuit. Quasi dicat: Tunc apparet me non didicisse, sed nec post. Segregauit ex utero matris. Unde de Ieremia legitur: Priusquam te formarem in utero, noui te . Qui ergo prescit futuros antequam sint, quoscunque uult nasci, facit ut sint, et iam natos quos uult per gratiam uocat ut iusti sint, sicut Paulum uocauit per gratiam, ut annuntiaret Christum. Ex utero. Mater, Synagoga; uterus eius et secretarii eius sunt Pharisei, de numero quorum separatus est.



CAPUT II.

uERS. 1.---Deinde post annos quatuordecim. A  passione Domini, quando conuersus fuerat ad fidem, uenit, sicut Beda super Actus apostolorum scribens demonstrat.

uERS. 2.---Et contuli cum illis. Ostendit se non habuisse securitatem Euangelii, nisi esset auctoritate Petri et aliorum roboratum. Seorsum, etc. Separatim contuli cum his non publice, ne fidelibus ex Iudea  fidei scandalum nasceretur. Eo tempore cum uenisset Petrus Antiochiam  in faciem ei restitit Paulus.

uERS. 4.---Subintroductos. A Iudeis. Quod enim infideles per se non poterant, per falsos fratres moliebantur, quos sub specie religionis immiserant, ut explorarent que libertas est nobis in fide Christi,  non ut eam tenerent, sed ut aliqua contentione ab ea in seruitutem legis redigerent. Quod si esset ueritas Euangelii apud gentes, non remanerent, sed omnes iudaizarent. Et ideo hic iis quibus assertionem predicationis sue conferebat, nullatenus uoluit cedere. Alibi uero ubi non obfuit, pro scandalo Iudeorum, circumcidit Timotheum. In his omnibus et se commendat, et legem non tenendam comprobat.

uERS. 5.---Neque ad horam. Nec ad horam cessit, qui nunquam cessit. Quod si aliquando cessit, quomodo nec ad horam? Cur etiam propter falsos fratres, si per se facturus erat? Cessit ergo propter illos: quod per se non faceret: humilians se legi, circumciso Timotheo ut dolus et scandalum Iudeorum  cessaret, qui parati erant commouere tumultum et seditionem, si illum filium Iudee incircumcisum susciperet, et episcopum ordinaret.

uERS. 6.---Quales aliquando. Ad priora non recurro, quia ea que modo sunt, sufficiunt; sed qui uidebantur esse aliquid, nichil contulerunt. In quo apparet quod non inferior sit illis. Deus autem probatur non accipere personam, quia si ita esset, ego Paulus ante impius cui tales nichil conferrent non fuissem. uel illud, nichil interest, sed nichil mihi tulerunt. Qui uidebantur aliquid esse. Id est, alicuius auctoritatis: quia cum Domino ambulauerant, et transfigurationi eius interfuerant. uidebantur dico ab his, id est, falsis fratribus. Quia qui uidebantur esse aliquid, carnalibus duntaxat hominibus uidebantur esse;  nam ipsi non sunt aliquid. Etsi aliqui boni ministri Dei sunt, Christus in illis est aliquid, non ipsi per se. Nam si ipsi essent aliquid per se, semper fuissent aliquid.

uERS. 9.---Columne. Ecclesia firmamentum dicitur ueritatis: quam etiam sapientia edificauit, id est, constituit in septem columnis, quo numero uel uniuersitas predicatorum  uel septenaria operatio Spiritus sancti insinuatur. Dextras dederunt. Unde contulit cum illis, et dextras accepit? Quia idem cum eis uerbum habuit. Ipsa collatio unitatem doctrine monstrauit, aliter non crederet Ecclesia ei qui non fuerat cum Domino. Ut nos ingentes. Ut essem primus in predicatione  gentium, sicut Petrus in circumcisione. Et sicut apostoli Petro, ita Barnabas sibi sociaretur.

uERS. 11.---Restiti. Hoc Paulus non auderet, nisi se non imparem sentiret.

uERS. 12.---Prius enim quam uenirent, etc. Qui dam emulatores legis, qui equo iure Christum et legem uenerabantur, quos timens non miscebatur gentibus. Quod si solum esset, non esset reprehensibile. Sicut et ipse Paulus pro scandalo aliquando cessit. Sed in hoc erratum est, quod gentes cogebat iudaizare.

uERS. 14.---Quomodo gentes cogis. Non docentis imperio, sed conuersationis exemplo.

uERS. 15.---Nos. Commendata auctoritate sua, iam rationibus incipit agere quod carnales obseruantie  post Christum non sunt obseruande. Quasi: Gentes non debent iudaizare, quia nos, qui ualuimus in lege, scimus eam non iustificare: et ideo, ea dimissa, ad Christum confugimus.

uERS. 16.---Nisi per fidem, etc. Non ideo dicit ex fide, quod opera bona frustrentur, cum Deus reddat unicuique secundum opera sua: sed quia bona opera sunt ex gratia, non autem ex operibus gratia: quia fides per dilectionem operans nichil operaretur, nisi ipsa dilectio Dei diffunderetur in nobis per Spiritum sanctum; nec ipsa fides esset in nobis, nisi Deus eam daret.

uERS. 17.---Quod si querentes. Si nos reuera cognouimus non posse iustificari nos, nisi transeuntes ad Christum, nunquid patitur Christus relabi  nos ad id quod eramus? Quod si pateretur, profecto minister nobis esset peccati, id est, prioris status nostri, sicut fuisset transeuntibus ad se minister iustitie.

uERS. 19.---Ego enim per legem. Spiritualiter intellectam. Mortuus sum. Ne carnaliter uiuam. Ut Deo uiuam. Non mihi, sed quod Deo iam possum? quia cum Christo sum. Confixus. Id est, crux Christi exstinxit in me ardorem peccati ut iam ultra ad id non extendar, quasi: clauis habens manus affixas.

uERS. 20.---uiuo. In uirtutibus uigorem bene operandi habeo. Iam non ego. Ille peccator, qui prius eram. uiuit uero in me Christus. Id est, nouitas Christi apparet in me. Ad quid ergo lex?



CAPUT III.


uERS. 1.---O insensati.  uerba irascentis. Erant autem insensati Galate qui nec se circumuentos a pseudo agnoscebant. Fascinauit. Fascinus est quando magicis delusionibus aliter quedam oculis hominum ostenduntur quam sunt. Dicitur etiam fascinus uulgo qui nocet infantibus. Dicuntur enim quorum dam oculi uisu urentes, dum et hic eorum actus fascinatio dicitur: et potest fieri ut huic peccato inseruiant demones. Similiter inuidia tanquam fascinus urit. Inuidus enim non modo sibi nocet, sed et his in quibus aliqua bona esse incipiunt; unde Salomon, Fascinatio malignitatis obscurat bona  . Sic factum est, ut inuidi tanquam fascinantes nocerent Galatis, nuper in Christo renatis, ut iidem Galate fidei stomacho nauseante cibum spiritus euomerent. Ante quorum oculos. uere fascinati, quia ante oculos, id est, in uestra presentia ille tantus qui est. iehsu Christus proscriptus est. Id est, exheredatus: et hoc in uobis, in aliis non deberetis pati ut regnum et hereditatem suam amitteret, nedum in uobis.

uERS. 2.---Hoc solum a uobis. Commonitis per increpationem, probat quod lex non est obseruanda, quia non ex ea, sed ex fide ueniunt omnia necessaria, spiritus, iustitia, benedictio. Quasi: Quamuis fascinati et stulti, tamen hoc uolo a uobis discere, quia hoc adeo euidens est, ut et stulti docere  queant. Si nichil aliud esset, hoc solum ad probandum sufficeret, cum constet quia spiritum accepistis; sed an ex operibus in quibus laborem nunquam accepistis, an ex fide que auditus facilitate uenit?

uERS. 4.---Sine causa. Ideo dicit: Quia multa iam pro fide tolerauerant, et in ipsis passionibus, caritate timorem uicerant. Sine causa ergo tanta passi erant, qui a caritate, que in eis tanta sustinuerat, ad legem labi uolebant.

uERS. 5.---Qui ergo tribuit. Quia uos non ex operibus que nunquam habuistis accepistis spiritum, sed ex fide; ergo potestis uidere quod ego qui habui opera legis, non per ea, sed per fidem accepi potestatem dandi spiritum et operandi miracula. De  eo quod sub lege fuerat, poterat dubitari: sed per similitudinem istorum totum liquet.

uERS. 6.---Ad iustitiam. Iustitiam uocat hic peccatorum remissionem et bone uite obseruantiam.

uERS. 8.---Prouidens. Non solum iustitia ex fide, sed et benedictio, quia Scriptura dicit: In te benedicentur, id est, in tue fidei conformitate. Quia ex fide. Non ex operibus, etc. Prenuntiauit, id est, ostendit. uel, prenuntiauit, id est, ostendit prenuntiatum esse, quod benedicentur in eterna beatitudine. In te. In tue fidei imitatione, etc.

uERS. 10.---Quicunque enim, etc. Hoc intelligendum est, non de operibus que ad mores pertinent, sed que in obseruationibus illis fiebant. Prodest lex in tabulis scripta: cetera onus sunt, quod probat  auctoritate Scripture, dicens: Scriptum est. Qui ex operibus legis sunt, maledicti sunt, quia sicut scriptum est a Moyse in Deuteronomio : Maledictus omnis homo, etc. Quasi: Multa precepi que omnia nullus implere poterit: sed in onus data sunt, et ideo omnes maledicti. In quo innuit desiderandum esse Saluatorem, qui finem ponat his, et liberet non solum ab aliis peccatis, sed a maledicto legis. Cur ergo Galate transeunt a gratia ad maledictum?

uERS. 11.---Iustificatur apud Deum. Qui eum gratis colit, scilicet, non cupiditate appetendi aliquid ab ipso preter ipsum, uel timore amittendi. In ipso enim solo uera nostra beatitudo est, et perfecta est.

 uERS. 12.---Lex autem, etc. Ex fide est iustitia et uita: sed lex non est ex fide. Posset quidem uideri, quia opera legis ex fide fierent, ut pro eis sperarentur eterna: sed id non est, quoniam Iudei ex timore pene illa seruabant. uiuet in illis. Non ait: Qui fecerit eam, uiuet in ea, cum premisisset: lex non est ex fide; ut intelligas legem in hoc loco positam pro ipsis operibus que in illis obseruationibus fiebant. Qui autem uiuebant in his operibus, timebant utique  lapidationem, uel crucem, uel aliud huiusmodi pati. Qui ergo fecerit ea, uiuet in illis: non apud Deum, id est, habebit premium, ne ista morte puniatur. Qui autem ex fide uiuit, cum hinc exierit, tunc magis habebit presentissimum premium. Non igitur ex fide uiuit, quisquis  presentia que uidentur, uel cupit uel timet: quia fides Dei ad inuisibilia pertinet.

uERS. 13.---Factus pro nobis, id est, reputatus non solum maledictus, sed etiam maledictum. uel, Factus est rei ueritate maledictus, id est, mortalis. Maledictus qui pendet. Quasi: Satis ad penam sit quod suspensus moritur reus: et quod illic est usque ad uesperam, ut tunc deponatur et sepeliatur, ne si ibi sit diutius, maius sit opprobrium: et macula generi eius. Omnis homo. Etiam Christus, ne futuri heretici negent eius ueram mortem.

uERS. 17.---Hoc autem dico. Hoc promisit Deus Abrahe, hoc autem testamentum confirmatum per iuramenta dico et affirmo, quod lex non facit irritum, de qua non esset hoc putandum: quia data est tantum  ad tempus: quia post multum tempus a promissione facta Abrahe, lex data est: de qua si esset benedictio, homines illius temporis Abraham, Isaac et Iacob non eam habuissent. Lex non facit irritum. Id est, falsum: quod faceret, si per eam daretur benedictio. Promissio enim illa non dixit, quod per legem, sed per semen. Quod si per legem benedictio, ergo frustra semini promisit, et frustra semen ipsum uenit. Lex non facit irritum quasi iam ualeret ad euacuandam promissionem: quia esset falsa, et Deus mendax.

uERS. 19.---Propter transgressiones. Posita est in medio, inter promissionem et semen: cui facta est promissio, id est, inter Abraham et Christum, ut populum Dei erudiret sub timore Dei: ut dignus fieret  excipere promissionem que est Christus. Ordinata per angelos. Lex dico ordinata per angelos, id est Moysen, et alios ministros Dei, uel ministerio angelorum hominibus data, in quibus angelis erat utique Pater et Filius et Spiritus sanctus. Aliquando sine ulla distinctione persone, Deus per illos figurabatur. Et nota quod non ait data, sed, ordinata: quasi ordinabiliter data inter tempus naturalis legis  et tempus gratie antequam de lege conuincendi erant: qui ergo nunc eam reducit, contra ordinem angelorum facit. In manu. Id est, in potestate Christi, ut staret lex dum uellet, cessaret cum uellet. Ergo contra eum facitis qui eam destruxit. Mediator est inter duo  extrema, et ob hoc uideretur uel quod Christus non esset Deus, uel quod duo dii essent. Ad quod respondet, etsi mediator non est unius sed duarum extremitatum, tamen est Deus unus cum Deo Patre per diuinam naturam, cui mediat per humanam.

uERS. 20.---Mediator. Lex quam habet mediator, unius populi tantum est: sed tamen ipse mediator, non est tantum unius populi, id est, Iudeorum qui legem habuerunt sed et gentilium, et ideo non queratis legem, ut habeatis mediatorem. Mediator non est unius, sed tamen est unus: sufficiens ad omnes reconciliandos Deo, quia Deus, et ideo aliud non adiungatis ei.

uERS. 21.---Lex ergo, etc. Quandoquidem lex est propter transgressionem, ergo est ita contra promissa,  ut per eam impleatur aliter quam promissum est: non quia ex lege non est uita, id est, eterna beatitudo: quia si inde esset uita, tunc et iustitia: sed non est ex ea iustitia, sed potius condemnat, et sub peccato concludit. Et hoc est quod dicitur:

Sed concludit Scriptura. Iudeos omnino clausit sub peccati dominio lex ipsa, et ostendit omnes homines clausos sub peccato, ut dicitur etiam ad Romanos: Conclusit Deus omnia in iustitia, ut omnium misereatur. Notis peccatis per legem conclusi sunt, ut se excusare non possint, sed querant misericordiam.

uERS. 23.---Priusquam. Ante fidei aduentum utilis erat lex Iudeis. ueniret fides. Spontanea est fides quam nullum meritum aduocauit. Custodiebamur. Non liberi, sed serui. Conclusi. Ut sic assueti  duceremur. In eam. Id est, tam bonam fidem. Que. Tempore Christi erat. Reuelanda. Tempore Christi multa aperta sunt, que prius obscura. Ecce honor legis: quia custodiuit ut pedagogus: sed hoc non magnum est, quia hoc puerorum est, non adultorum.

uERS. 24.---Pedagogus noster fuit in Christo Iesu. Institutione Christi: qui ideo instituit, ut sic uenientes ad fidem, quasi pueri ad perfectionem iustificemur. uel in Christo, id est, in exsequendis preceptis Christi.

uERS. 26.---Omnes filii Dei estis per fidem. Nos Iudei tempore fidei pedagogum deseruimus: quia omnes uos gentiles, qui non habuistis legem, estis filii. Quod ergo uestro exemplo deseruimus, uos accipitis?  Quasi diceret: Non debetis hoc facere. In Christo Iesu. In institutione Christi, et ad similitudinem mortis eius.

uERS. 27.---Induistis. Id est conformes ei facti estis, quod est uobis honor et contra estus protectio. Quod autem Christus indumentum sit, alibi Apostolus aperit dicens: Induite uos Dominum nostrum Iesum Christum. Induunt autem homines Christum: aliquando usque ad perceptionem sacramenti: aliquando etiam usque ad uite sanctificationem. Et illud primum bonis et malis est commune. Hoc alterum uero proprium est bonorum.

uERS. 29.---Ergo Abrahe semen estis. Semen Abrahe dictus est Christus: ubi legitur quod promissiones  dicte sunt Abrahe, et semini eius. Hic autem semen Abrahe dicti sunt filii Christi, id est, omnes credentes. uerum quoties Christus nominatur semen Abrahe, corporaliter sentiendum est: quod scilicet ex eius stirpe generetur. Quoties autem nos qui credimus in eum dicimur semen Abrahe, tunc spiritualiter semen fidei accipere debemus.



CAPUT Iu.

uERS. 1.---Dico autem, etc. Modo uos gentiles et nos Iudei sumus Christi, et semen Abrahe et heredes. Sed olim nos Iudei sub lege eramus dum paruuli fuimus sicut heres futurus, et a patre substitutus.

uERS. 3.---Sub elementis. In elementis neomenias,  id est lunares dies, et sabbatum significat, non quod in elementis sperarent ut pagani, sed quod in his Deum uenerarentur. Mundi. Quia lex non celestia sed terrena promittebat: uel transitoria, ut est mundus.

uERS. 4.---uenit plenitudo temporis. Id est postquam totum spatium illud fuit adimpletum, quo lex durare debuit, tunc misit Deus, etc. Plenitudo temporis. Sciebat quando uenire deberet, uel etiam pati, etc. Non est enim hora eius uel nostra, nisi uoluntas eius. Ante tamen longa series preconum premittenda erat.

Misit Deus Filium. Unde, Ego a Patre exiui, et ueni in hunc mundum . Et tamen de illo dicit Euangelista Ioannes: In mundo erat, et mundus per  ipsum factus est, et mundus eum non cognouit . Deinde coniungit: In propria uenit. Illuc ergo missus est, ubi erat. Unde et illud Propheta dicit: Celum et terram ego impleo . Querendum est ergo quomodo intelligatur ista missio. Si ergo sobrie de Dei Filio que digna sunt opinemur, ideo missum intelligere debemus, quia ex illo incomprehensibili inenarrabilique secreto maiestatis profunde dedit se comprehendendum mentibus nostris Dei uerbum, non solum cum se exinaniret, sed etiam cum habitaret in nobis. Ex muliere. Usus Hebree locutionis mulieres dicit non corruptas, sed feminas. Factum sub lege. Ut appareat circumcisus quasi filius Abrahe signum habens eius cui promissus fuerat; in quo impleta est circumcisio: itaque signum iam cesset.  Credidit enim Abraham se habiturum filium, in quo benedicerentur omnes gentes: quod iam factum credimus.

Ut adoptionem. Id est, ut participes essemus diuine glorie. Sicut enim ipse natura participat, ita ad ipsam uidendam nos adoptat. Hinc enim adoptionem recipimus, quod ille unicus Dei Filius non dedignatus est participationem nostre nature, factus ex muliere, ut non solum unigenitus esset, sed etiam primogenitus in multis fratribus fieret. Adoptionem autem dicit, ut distincte intelligamus unicum Dei Filium.

uERS. 6.---Misit Deus. Ut enim probaremur adoptati esse a Deo in filios, Spiritum suum dedit nobis  qui signum Patris ostendat in filios, ut quia nos hoc non auderemus dicere infirmitate et indignitate nostra, suggerat ut audeamus dicere. Spiritum Filii. Nota Spiritum etiam esse Filii. Et nota etiam hic trinitatem.  Si forsitan aliquis querat utrum a Filio procedat Spiritus, etc., usque ad ab illo habet, ut et de illo procedat Spiritus sanctus.

Clamantem. Notandum quod clamor in Scripturis non magne uocis emissio, sed scientie intelligatur, et dogmatum magnitudo.

Abba pater. Eleganter duo uerba idem significantia posuit, propter uniuersum populum qui de Iudeis et gentibus in unitatem fidei uocatus est, ut Hebreorum uerbum ad Hebreos, Grecum ad gentes pertineat. Utriusque autem uerbi eadem significatio ad  eiusdem fidei Spiritusque unitatem pertinet.

Qui natura non sunt, etc. Unam Dei ueri esse naturam ostendit, scilicet Patris, et Filii, et Spiritus sancti. Quid autem est natura Deum esse, nisi uerum Deum esse? Unde alibi Apostolus: Conuersi estis seruire Deo uiuo et uero .

uERS. 9.---Imo cogniti estis. Hoc genere locutionis frequenter utitur Scriptura; unde: Sic in sancto apparui tibi, ut uiderem uirtutem tuam et gloriam tuam , id est, uidisti me, ut uiderem te. Cognoscit nos Deus, id est, cognitionem sui nobis prestat. Non enim a nobis est, quod nouimus eum, ab eterno quidem nouit: sed tunc cognoscere dicitur, quando ut ea cognoscantur, facit. Infirma. uere lex est egenum elementum: quia perfecte non iustificat.

 Egena. Quia quantum iuuat, non per se, sed respectu gratie facit. Egena elementa dicuntur que sui inuicem egent ad regendum mundum.

uERS. 10.---Dies. Dies obseruant qui dicunt: Hodie non est aliquid incipiendum. Menses. Qui cursus lune perscrutantes dicunt: Tali luna non est aliquid inchoandum: ii menses obseruant et colunt. Tempora. Ut cum dicunt: Modo est initium ueris. Et annos. Cum dicunt: Nouus annus est. Sed nulla debet suspicio esse harum rerum, quia prospere potest cedere quidquid simpliciter sub Dei deuotione fit.

uERS. 11.---Timeo uos, ne forte, etc. Hoc obseruant qui certis diebus, mensibus uel annis uolunt  uel nolunt inchoare: quasi fausta, uel infausta sint tempora.

uERS. 12.---Estote sicut ego. Et ego qui legem habui, sum modo sine lege sicut uos debetis esse sine illa. Ego, inquam, qui cum Iudeus natus sim, iam ista carnalia spirituali diiudicatione contemno. Quia, etc., sicut uos, etc. Homo sum qui de errore correctus sum et ita uos potestis corrigi. Fratres, obsecro. Aspere correctos recreat per bene gesta. Nihil me. Excusat se, quia pseudo dixerant Paulum Galatis inimicum nec uoluisse eos docere, que in aliis ecclesiis predicabat.

uERS. 13.---Tentationem uestram. Tentati enim sunt , utrum timore desererent eum, an caritate amplecterentur.

uERS. 14.---Sed sicut angelum Dei, etc. Hoc dicit quia Deus loquitur in sanctis suis, et Paulus non seipsum, sed Deum in seipso diligi uolebat; ideoque perhibet testimonium quibusdam, quod sicut angelum Dei et sicut Christum Iesum eum exceperant. In omnibus ergo sanctis suis ipse est amandus qui ait: Esuriui, et dedistis mihi manducare . Tanta est caritas capitis erga corpus suum.

uERS. 15.---Ubi est ergo, etc. Admirans opus eorum spirituale, commendat ut, hoc intuentes, in timorem carnalem non decidant. Et quia mutati erant in deterius, increpat eos. Etsi enim receperint eum sicut angelum, non ideo tamen parcit secare et  urere, quia non querit sua, sed que Christi. Non querit lac et lanam de ouibus, idem commodum supplende necessitatis et fauorem honoris, sed salutem omnium. Si fieri posset. Nonne illud fieri potuisset, quod ait Apostolus? Non potest fieri quod iuste non fit. Non posse se dixit, quod sine dubio poterat per potentiam, sed non poterat per iustitiam.

uERS. 16.---uerum dicens uobis. Quia nemo uult se argui errantem, et omnis reprehendens uidetur inimicus.

uERS. 17.---Aemulantur. Ego non sum inimicus, sed illi emulantur, etc. Aemulantur autem non bene ii qui non tam cupiunt eos esse meliores, quam ipsos uolunt facere peiores et retrorsum trahere emulatione peruersa.

 uERS. 19.---Donec Christus. Quem deformatis formosus sit in uobis. uel, ut formosus aliis per uos appareat. Grauius dictum, quam si diceret eos formari in Christo.

uERS. 20.---uellem autem. Sciens Apostolus habere maiorem uim sermonem qui ad presentes fit, cupit apostolicam uocem litteris comprehensam in presentiam commutare. Scriptura enim diuina edificat lecta, sed multo plus prodest si de litteris mutatur in uocem. Magnam si quidem uim habet uox uiua, uox de auctoris sui ore resonans, que ea pronuntiatione profertur, et distinguitur, quia in hominis corde generata est.

uERS. 21.---Dicite, etc. Respondete. Usque huc enim pendet sententia. Et interponitur illud: quos  iterum parturis, etc. Legem non legistis. Quidquid eligant, probantur stulti. Si non legerunt, non debent recipere quod ignorant. Si legerunt, ipsa probat se dimittendam. Quod si non intelligunt, stulti sunt.

uERS. 22.---Scriptum est, etc. Complures habuit, sed de duobus tantum Scriptura specialiter singula exsequitur, innuens aliquid egregium in his prefigurari. Unum de ancilla et unum, etc. Nec hoc frustra distinxit: uterque quidem natus est de Abraham, sed de diuersa operatione. Quia qui de ancilla secundum carnis naturam, qua iuuencula de sene solet concipere. Qui de libera, non secundum uim carnis, ut uetula sterilis de uetulo, sed per operationem Dei, qui promisit. Illum ergo genuit, demonstrans  consuetudo naturam. Illum uero dedit promissio, significans gratiam. Ibi humanus usus ostenditur, hic diuinum beneficium commendatur.

uERS. 24.---Per allegoriam. Dicitur id per allegoriam, quando aliquid aliud uidetur sonare in uerbis, et aliud intellectu significare, sicut hic per Abraham, Deus Pater: ipse est enim pater multarum gentium. Abba enim, pater; am, multarum. Et subauditur, gentium. In monte Sina. Talis loci mentione Apostolus significat quod Iudei contra gentes essent superbi de mandato, uel ipsi essent superbi et tumidi contra ipsum mandatum, quod est Agar, id est, significatur per Agar. Agar enim alienatio, quia alienat ab hereditate.

uERS. 25.---Mons. Per omnia est coniunctus, et  similis ei Hierusalem, id est Iudaico populo, qui nunc est, id est qui temporaliter seruit. Totus populus mater, singuli sunt filii, uel proselyti, qui omnes timore pene seruiunt. Per hec omnia patet quod uetus lex non est tenenda, sed noua que sursum, que libera. Arabia, etc. Humilitas, uel afflictio, quia affligebantur sub carnalibus obseruantiis.

uERS. 26.---Que sursum est. Superna est sanctorum ciuitas, licet in quisbusdam quos hic parit, adhuc peregrinetur. Sara sterilis significat quod natura humani generis peccato uitiata, et ideo damnata nichil uere felicitatis in posterum merebatur. Isaac per repromissionem natus signat filios gratie: et quia hoc non per regenerationem, sed per generationem  futurum erat, ideo tunc imperata est circumcisio, quando Sare promissus est filius. Circumcisio enim significat naturam exuta uetustate nouatam. Quod omnes filios et seruos circumcidi iubet; ad omnes istam gratiam pertinere testatur. Que est mater. Quia singuli uerbo et exemplo eius instructi ex caritate seruiunt.

uERS. 27.---Scriptum est. Quod libera sit et mater auctoritate Isaie probat subdens: Letare. Letari, erumpere, clamare, pertinent ad libertatem. Non paris. Hoc dicit quia illo tempore quasi nullos genuit. Non parturis, quia necdum conatum habuit. Letare, in corde. Erumpe. Letitiam mentis extra ostende. Clama. Gaudium tuum aliis predica. Quia multi filii. Hoc pertinet ad matrem. Isaias aspiciens  tempore Christi Ecclesiam gentium ante sterilem, tunc fetosam eam alloquitur, dicens: O Ecclesia sterilis, que tempore legis nec uirtute miraculi paris, etc. Deserte. Plures filii sunt Ecclesie olim deserte, quam Synagoge generantis interim. Hoc superflue de antiqua Sara diceret Isaias, de Ecclesia ergo dicere intelligendus est. Sterilis autem erat in omnibus gentilibus Ecclesia, antequam iste fetus, quem cernimus oriretur. Synagoga ergo est que habet uirum, id est legem. Deserta uero, et uaga et sine ulla potestate uiri uiuens, gentium multitudo est, que et sterilis erat, nullius legitimi uerbi proferens germen. Parit quidem ciues terrene ciuitatis peccato uitiata natura, celestis uero ciuitatis ciues  parit a peccato naturam liberans gratia. Que habet uirum. Synagoga quippe uirum habuit, id est legem, et fetosa quondam fuit in liberis. Sterilis uero Ecclesia sine uiro Christo, sine ullo sponsi alloquio diu iacuit in deserto. Sed postquam illa librum repudii accepit, et omne ornamentum uiri ad idoli conuertit ornamentum, tunc maritus, priore putrescente cingulo, alium lumbis suis balteum, aliud de gentibus lumbare contexuit, que statim ut uiro coniuncta est concepit et peperit. Unde Isaias exclamat: Dilata locum tabernaculi tui, et protende funiculos tuos .

uERS. 28.---Isaac. Risus, id est qui in letitia seruiunt, non ex tristitia, uel necessitate.

uERS. 29.---Persequebatur. Non puto nos de facili  inuenire posse ubi Ismel persecutus fuerit Isaac, sed tantum illud, quod cum filius Aegyptie luderet cum Isaac, indignata sit Sara.

uERS. 31.---Qua libertate. Libertas qua liberati sumus a Christo, est peccatorum remissio, et fidei per dilectionem operantis iustificatio.



CAPUT u.

uERS. 2.---Si circumcidamini. Circumcisio et cetera legalia ita natis et institutis non sunt noxia, licet non necessaria, magis noxium erat prohibere quasi noxia. Gentiles uero ad talia non sunt cogendi. Sed si nolunt eis congruere, ut Timotheus, non sunt prohibendi, sed si in his confidunt, sunt perditi; licet his ergo illa tenere ne uideantur improbata potius  quam terminata. Gentibus uero non sunt imponenda, ne uideantur aut non causa promittenti Christi, instituta, aut adhuc promittere, sed cessando iam patent signa futuri fuisse, que cum honore paulatim deserendo erant sepelienda, non ut sacrilegia gentium fugienda.

uERS. 3.---Debitor est. Hoc ideo ait, ut terrore tam innumerabilium obseruationum que in lege scripte sunt, ne omnes implere cogerentur, quod nec ipsi Iudei, nec patres eorum implere potuerunt, sicut Petrus ait, abstinerent ab his quibus eos aliqui subiicere cupiebant.

uERS. 4.---A gratia excidistis. Que ad hoc uenit, ut cessante onere iustificet; quod qui reducit, hanc perdit.

 uERS. 5.---Nos enim. Qui in lege confidit, amittit gratiam, quod ex contrario potest uideri, quia ex fide iustitia, et spes, id est, externa beatitudo: et hoc facimus per spiritum, qui non potest falli aut fallere. Spem iustitie. Id est, quam sperat iustitia, scilicet uitam eternam, uel, que speratur ipsa iustitia. Fides enim esuriens et sitiens iustitiam sperat in ea renouari et proficere. uel, spes iustitie est Christus, ex quo speratur iustitia ipsa.

uERS. 6.---Nam in Christo. His uero qui in Christo Iesu uolunt pie uiuere, uirtutes appetende sunt, et uitia fugienda. Media uero que inter uirtutes et uitia sunt, nec appetenda sunt, nec fugienda, ut circumcisio et preputium, que nichil ualent in Christo  Sed fides. Sine dilectione fides inanis est. Fides cum dilectione Christiani est. Alia est demonis. Nam et demones credunt et contremiscunt . Qui qui autem non credunt, tardiores sunt et peiores quam demones. Sed multum interest, utrum quis credat ipsum esse Christum, an credat in Christum. Nam ipsum Christum esse demones crediderunt, nec tamen in Christum crediderunt. Ille enim credit in Christum, qui sperat in Christum, et diligit Christum.

uERS. 7.---Currebatis. Hic laudat Galatas, et eos per quos inducti sunt ut iudaizare uellent, uituperat; et ne illis consentiant, monet.

uERS. 10.---Confido. Ideo confidere de his se dicit, quia non sponte sed circumuenti errabant. Et ideo  ostensa modo uera uia facile credit eos reuersuros. Conturbat. Ut scilicet mutato ordine de spiritualibus sitis carnales. Quicunque. Occulte, inquiunt, Petrum lacerat, cui supra in faciem se restitisse scripsit quod non recto pede incesserit ad Euangelii ueritatem: sed nec Paulus tam procaci maledicto de Ecclesie principe loqueretur, nec Petrus dignus, ut portaret iudicium Ecclesie. Quocirca arbitrandum est hec de alio quodam dici, qui uel cum apostolis fuerat, uel de Iudea uenerat, uel ex Phariseis crediderat, uel aliquis magnus sic apud Galatas estimatus, ut portet iudicium Ecclesie perturbate.

uERS. 11.Ego autem. Imponebatur a pseudo, quod Paulus alibi circumcisionem predicaret, sed non eis facile sententiam suam aperire uellet.

 Quid adhuc persecutionem.  Persecutiones enim creberrimas sustinuit a Iudeis, eo quod doceret eos, qui de gentibus crediderant in Christo, non debere circumcidi.

Scandalum crucis. Scandalum erat Iudeis predicatio crucis, quia sabbatum et circumcisionem euacuabat. Si uero admitteret circumcisionem, non esset eis scandalum, et pacifici essent.

uERS. 12.---Utinam abscindantur. Ipsi uos conturbant, sed utinam abscindantur, non carnaliter, sed uim generandi perdant in uobis, uel in aliis nichil proficiant non solum circumcisi sed abscissi, ut nullam omnino generandi potentiam habeant, et merito hoc opto ne uos redigant in seruitutem legis: uos enim  uocati estis a Deo in libertatem.

uERS. 13.---Ne libertatem. Sensus est: Cauete ne audito nomine libertatis, impune uobis peccandum esse arbitremini. Sed per caritatem Spiritus. Non per affectum carnis caritas habenda est, sed per spiritum.

uERS. 14.---Omnis enim lex. Nam et illa que ad bonos mores pertinent, et illa que in sacramentis sunt  ad caritatem referantur necesse est. Diliges proximum. Hoc scriptum est in Leuitico , in quo recte dicit impleri legem uniuersam, cum tamen duo sint precepta caritatis in quibus tota lex pendet et prophete,  quia dilectio Dei in dilectione proximi continetur; et ideo in hoc precepto perfectio salutis est, quia sine proximo non diligitur Deus: Qui enim non diligit proximum suum, quem uidet, Deum, quem non uidet, quomodo potest diligere?  Cum igitur utrumque preceptum ita sit, ut neutrum sine altero possit teneri, unum eorum sufficit commemorare. Sicut teipsum. Non potest proximum diligere, qui non diligit se. Se autem non diligit qui digit iniquitatem. Qui enim diligit iniquitatem, odit animam suam .

uERS. 15.---Comeditis. uel criminamini, id est, crimina uobis inuicem imponentes. Ne abinuicem consumamini. Per schisma Christiane religionis, per uanam gloriam uanamque uictoriam mutata occasione  caritatis hoc eorum uitium tetigit, quia dissensio inimica est dilectionis. Hoc enim maxime uitio contentionis et inuidie et perniciosa inter eos iurgia nutriebantur, quibus consumitur societas et uita.

uERS. 16.---Dico autem in Christo, etc. Ostendit quam sufficiens sit fides Christi sine lege, quia per eam carnem uincunt et eius opera, et sequuntur spiritum; quasi dicat: Ne detis libertatem in occasionem carnis, sed per caritatem spiritus seruite. Hoc autem dico posse esse uobis in Christo, et nunquam aliter. Non perficietis, etc. Non ait non feceritis uel non habueritis quia ea non habere non poterant, sed non perficietis, id est non opera eorum consensu uoluntatis implebitis.

 uERS. 17.---Caro enim concupiscit, etc. Caro dicta est concupiscere, quia hoc secundum ipsam agit anima, sicut auris dicitur audire, et oculus uidere, cum potius anima et per aurem audiat, et per oculum uideat. Caro enim nichil, nisi per animam concupiscit, sed concupiscere dicitur, cum anima car nali concupiscentia spiritui reluctatur. Ipsius enim carnalis concupiscentie causa non est in anima, ex utroque enim fit, quia sine utroque delectatio nulla sentitur.

uERS. 18.---Quod si Spiritu ducimini, etc. Ex quo apparet eum Spiritum sanctum non habere qui sub lege est, non dispensatiue, sed uere. Non estis sub lege. Hoc commodum iam habetis, ideo hec pars eligenda. Hos damnabiliter dicit esse sub lege,  quos reos facit lex, non implentes legem dum nescientes gratiam de se presumunt. Porro sub lege est, qui timore, non amore, abstinet a malo, reus in uoluntate. Hec lex timorem incutit, non amorem.

uERS. 21.---Regnum non Dei consequentur. Nullus medius locus est, ut non sit in supplicio, qui non erit in regno.

uERS. 22.---Charitas. Caput premisit, unde membra sequuntur. Non enim bene aliquis gaudet, qui non diligit bonum unde gaudet. Non habet pacem ueram cum aliquo, nisi eum diligat. Non est longanimis perseueranter exspectando nisi ferueat diligendo. Non est benignus, nisi diligat cui opitulatur. Non est bonus, nisi diligendo. Non fidelis salubriter,  nisi ea fide que per dilectionem operatur. Non est mansuetus qui dilectione non moderatur. Non continet se quis ab eo unde turpatur, nisi diligat unde honestatur. Merito ergo caritatem sic sepe commendat, quasi sola sit precipienda, que non potest haberi sine ceteris, quibus homo efficitur bonus. Gaudium. Puritas conscientie. Unde: Non est impiis gaudere, dicit Dominus .

uERS. 24.---Qui autem. Quasi dicat: Contra malos posita est lex; bonis autem posita est crux. Quod ita ait: Qui autem, etc., carnem suam crucifixerunt, etc. Congruit nostre deuotioni ut qui Domini crucifixi passionem celebramus, reprimendarum carnalium uoluptatum crucem nobis faciamus. In hac quidem cruce semper in hac uita debet pendere  Christianus, ut sit fixus clauis et preceptis iustitie, ut Christus in cruce clauis confixus fuit.

uERS. 25.---Si spiritu uiuimus. Quod communiter supra dixit, ad istos quibus scribit retorquet, et se eis connumerat, per hoc ostendens, se non dicere eis quod ipse non uelit seruare. Quasi dicat: Non dico uobis aliquid quod et facere ipse nolim.

uERS. 26.---Inanis glorie. Inanis gloriatio est uelle uincere ubi premium non est. Inuidentes. Sciendum quia, cum per omne uitium antiqui hostis uirus humano cordi infundatur, in zelo inuidie tota sua uiscera serpens concutit, et in hac imprimenda malitia quasi postem mouit. Zelus iste modum non habet permanens iugiter sine fine, cum alia scelera finiantur. Quantoque ille cui inuidetur  successu meliore profecerit, tanto inuidus in maius incendium liuoris ignibus inardescit. Hinc uultus minax, toruus aspectus, pallor in facie, tremor in labiis, stridor in dentibus, uerba rabida, et effrenata conuicia, et manus ad uiolentiam prompta; et si gladio interim uacua, odio tamen furiate mentis est armata.



CAPUT uI.

uERS. 1.---Fratres, et si. Hactenus toti Ecclesie locutus est improbando legem, et commendando gratiam, modo se conuertit ad prelatos qualiter tractent subditos, scilicet leniter, quia etiam fratres sunt, etsi superiores. In aliquo delicto. Delictum est declinare a bono, peccatum est facere malum; uel delictum quod ignoranter fit, peccatum  quod a sciente. Tamen indifferenter ponuntur. Preoccupatio est, dum uel ad horam non uidetur quid faciendum sit, uel qui uiderit uincitur ut malum fiat cum latet ueritas, uel compellit infirmitas. Lenitatis. Ne si aliter feceritis, non patiatur se argui, sed defendere se incipiat, ne turpis uideatur. Considerans teipsum. Nihil ad misericordiam sic inclinat quam proprii periculi cogitatio.

uERS. 2.---Et sic adimplebitis legem Christi. Id est caritatem; ex caritate enim Christus peccata nostra tulit, qui etiam precepit ut nos inuicem diligamus.

uERS. 3.---Nihil. Comparatione spiritualis, qui totum dat gratie.

uERS. 4.---Probet. Diligenter inspiciat. Opus autem  suum. Non peccatum alterius, ut phariseus qui dixit: Non sum sicut ceteri hominum , qui non re, sed fallaciter erat iustus. In semetipso Id est intus in conscientia sua pura. Gloriam habebit. Id est gloriabitur et gaudebit. Et non in altero. Id est in alterius laude, scilicet cum alter eum laudat. Qui enim conscientiam boni operis habet, non debet de hoc apud alium gloriari, et laudem suam foras fundere, sed in semetipso humiliter gloriari. uel ita: Et sic, id est si actus suos consideret, sciens neminem debere gloriari se habere mundum cor, in semetipso, etc. Et sic in se. Id est, si actus nostros consideremus, nulli nos anteponemus, nec quemquam iudicabimus. uere iustus alterum sibi preponit, quia plus sua mala scit quam alterius, quorum  cognitio sibi gloria est. Gaudet enim, dum cognoscit morbum suum, quem sanare desiderat.

uERS. 5.---Unusquisque enim. Non inquinatur quis alieno peccato. Onus. Alia sunt opera participande infirmitatis, de quibus supra: Alter alterius onera portate; alia reddende Deo rationis, de quibus hic. Contra eos qui putant hominem alienis inquinari peccatis, dicit: Unusquisque enim, etc. Contra negligentes qui nullum curant corrigere, securi quod alienis non contaminentur peccatis, dicit: Inuicem onera portate. Onera infirmitatis inuicem portamus, dum lenitate iram alterius sustinemus, et dum ei qui lesit, si petit, indulgemus. uel per onus, intelligitur bonum et malum opus. In Scripturis enim onus et in bonam et in malam partem accipitur; et  sic: Unusquisque, bonus uel malus, portabit onus suum, id est mercedem operum suorum referet.

uERS. 6.---Communicet. Bona sua faciat ei communia, et ne excuset, quia Deus non potest falli. Usitatum preceptum est, ut predicatori uerbi Dei prebeat necessaria ille cui predicatur, que boni appellatione recte signauit. Sicut et Dominus in Euangelio cum discipulis loquens ait: Cum mali sitis, nostis bona dare filiis uestris; preuidens autem quosdam obtendere paupertatem, et preceptum uelle eludere, addidit:

uERS. 7.---Nolite errare. Quasi dicat: Nemo se uane excuset, quia Deus non potest falli. Scit enim corda uestra, non ignorat facultates. Excusatio uerisimilis hominem potest placare, Deum non potest  fallere.

uERS. 8.---Qui seminat in carne addit sua. Cum uero dicit, in spiritu, non addit suo, quia semen carnale ex homine est, semen uero spirituale ex Spiritu Dei est. Messis uero hic in fine promittitur. Ideoque in seminando perseuerantia opus est. In carne, in spiritu.  Homo Christianus spiritu constat et carne. Homo enim ad comparationem sancti Spiritus caro est. Qui autem seminat. Id est, qui spiritui dat offensum ex fide, cum caritate seruiendo iustitie, et legem spiritualiter intelligendo, de spiritu metet, etc.

uERS. 9.---Non deficiamus. Si homo non imposuerit finem operi, nec Deus imponit remunerationi.  Quantum seminauerimus in operibus, tantum metemus in fructibus. Et quantum auiditas inquirentis se dilatauerit, tantum se aperiet ad premium manus retribuentis, quia sic recipiet quisque quomodo facit; quia qui fortis erit ad seminandum, fortis erit ad metendum. Tempore enim. Non statim Deus facit quidquid ad salutem oratur; nec ideo negat, quia differt, sed tempore suo, id est congruo prestat.

uERS. 10.---Dum tempus. Tempus seminandi est presens uita qua currimus. In hac licet nobis quod uolumus seminare. Cum uero transierit, tempus operandi aufertur; unde: Operamini dum dies est: ueniet nox quando iam nullus poterit operari . Ad omnes. Omnibus impendenda est misericordia. In quo preponendi sunt iusti qui sunt ex fide.  Quod et omnibus inimicis nostris qui scelerati sunt, persequentes Ecclesiam, testis est Dominus: Benefacite his qui oderunt uos. Diligite inimicos uestros ; quia et ipsi sunt homines: quibus in hoc Dominus pluit, et solem dat.

uERS. 11.---uidete autem. Postquam ad moralia opera exhortatus est, redit ad illud unde prius agebatur: ne scilicet legales obseruantie teneantur. Ne quis autem sub nomine eius fallat incautos, cauet finem epistole manus sue annotatione complens. Ab hoc enim loco sua usque ad finem descripsit.

uERS. 12.---Hi cogunt. Isti erant pseudo, qui sic Christum predicabant ut et legem seruandam docerent. Crucem predicabant, ut a fidelibus questum haberent; legem, ut Iudeis placerent. Ut crucis  Christi persecutionem, etc. Forte hoc ideo dicit, quia Romani imperatores Caius Cesar, et Octauianus, et Augustus, leges promulgauerunt ut Iudei, ubicunque essent, proprio ritu uiuerent, et patriis ceremoniis deseruirent. Quicunque enim circumcisus erat, licet in Christum crederet, quasi Iudeus habebatur in gentibus; qui uero incircumcisus se non esse Iudeum preputio preferebat, persecutionibus tam  gentilium quam Iudeorum fiebat obnoxius. Has igitur persecutiones, qui Galatas deprauauerant, declinare cupientes, circumcisionem pro defensione discipulis persuadebant. Nam nec Iudei persequi eos poterant, nec gentiles quos uidebant, et proselytos circumcidere, et ipsos legalia seruare.

uERS. 14.---Mihi mundus crucifixus est. Contigit plerumque, ut homo mundum mente non teneat, sed tamen mundus eum in suis occupationibus astringit et mortuus est homo mundo, et mundus quasi uiuus eum conspicit, dum alio intentum in suis actibus rapere contendit; sed nec Paulus mundum cupit, nec mundus eum: ut in duobus mortui neuter neutrum uidet. Quia igitur nec Paulus mundi gloriam querebat, nec a mundi gloria ipse querebatur, ideo et se  mundo et mundum sibi crucifixum gloriatur. Et ego mundo. Nec ego in mundo aliquid cupio, nec ipse suum aliquid in me cognoscit. Sicut Dominus ait: uenit enim princeps mundi huius, et in me non habet quidquam .

uERS. 17.---De cetero. Non uult per turbulentas contentiones tedium sibi fieri de re quantum satis erat exposita. uel sicut in Greco legitur: De cetero nemo mihi laborem exhibeat uel prestet, scilicet ut rursum in uobis necessitatem habeam laborandi. Laborem enim prestat magistro, qui aliter sentit quam docuit. Stigmata. Stigma est punctum uel nota aliquo ferro acta. Stigmata ergo appellat quasi notas penarum de persecutionibus quas patiebatur. Et est sensus: Ideo non debet mihi fieri molestia, quia ego habeo alios conflictus et certamina, que in persecutionibus quas patior mecum decertant.

uERS. 18.---Gratia Domini nostri Iesu Christi. Conclusio epistole et quasi subscriptio, qua et in nonnullis aliis epistolis utitur: quasi diceret: Ut predicta teneatis: gratia non dissensio, non legis seruitus, non rixa, non iurgium, etc.





EPISTOLA AD EPHESIOS. *



ARGUMENTUM.


 Ephesii sunt Asiani. Hi, accepto uerbo ueritatis, perstiterunt in fide: hos collaudat Apostolus, scribens eis ab urbe Roma de carcere per Tychicum diaconem.



CAPUT PRIMUM.

uERS. 1.---Paulus Apostolus. More suo salutationem premittit. Deinde gratias agit Deo, exponens prius beneficia humano generi prestita, post ipsis apostolis specialiter indulta; deinde et Ephesiis ipsis, ostendens a quo et ad quid uocati sint. Deinde Christi dignitatem et prelationem ostendit; postea ad patientiam et caritatem eos inuitat, unitatem fidei et Ecclesie commendans, et dona gratie enumerans. Tandem ad certamen exhortans contra principes tenebrarum, militie Christianie armaturam  describit. Sanctis omnibus. Perfectis, et non solum eis, etc. Fidelibus. Qui si non sancti, uel in  fide sani. Sanctis, exercitio uirtutum. Et fidelibus, fide recta que in Christo Iesu. Recte illa duo posuit, tunc enim prodest ac creditur bona uita, si fides est in Christo Iesu. Tunc uere sancti sunt si fideles sunt in Christo. uel: distingue inter sanctos et fideles, ut sanctos intelligas maiores et perfectiores, fideles minus perfectos.

uERS. 3.---Benedictus. Premissa salutatione, incipit ab actione gratiarum, innuens omnia esse ex Deo. Benedixit. Unum quidem benedictionis uerbum, sed per congruentia persone uarie debet intelligi. Benedicitur ab homine Deus, cum laudibus dignis extollitur. Homo autem a Deo, cum Deus ei gratie sue dona impartitur, non meritis illius, sed misericordia sua.

 uERS. 4.---Sicut elegit, etc. Ne quis ergo putet animas cum Deo eternas, et tunc aliquid meruisse iuxta errorem illorum, qui ante hec uisibilia dicunt quasdam fuisse animas sanctas, et ideo tunc fuisse electas.

uERS. 5.---Qui predestinauit. Posita predestinatione, que pertinet ad iustitiam et sanctitatem uite presentis, ponitur hic alia pertinens ad uitam eternam, cuius effectum supra notauit.

uERS. 6.---In laudem glorie gratie sue, etc. Quasi dicat: Gloria gratiarum est eterna adoptio. In qua gratificauit. Effectus prime preordinationis ad iustitiam. In dilecto Filio. Diligens Deus Pater unigenitum suum, illis quos diligit, et quibus uult, Filius diuina largitur.

 uERS. 7.---In quo habemus, etc. Duplicem gratiam ostendit, quia et redemit, et peccata nostra non imputauit.

uERS. 8.---Que superabundauit. Hactenus de his que toti humano generi: modo de his que singulariter apostolis dedit, loquitur.

uERS. 10.---In dispensatione. Id est in plenitudine temporis dispensati a Deo, id est in hoc tempore gratie, quo implere que ceteris temporibus promissa uel prefigurata sunt, diuina prouidentia rationabiliter dispensauit. Si enim penitus ignari essent homines non predocti, non reciperent Christum, et nisi prius de naturali et doctrinali essent lege conuicti superbi, parui penderent Christi aduentum.

 Instaurare.  Instaurantur autem que in celis sunt, etc., usque ad a corruptionis uetustate renouantur.

Omnia, que in celis. Id est, angelos; uel: instaurare, id est, supplere. Que in terra. Id est homines, qui peccato deprauati erant. In ipso. Id est per Christum.

uERS. 11.---In quo et nos. Ne apostoli, in quibus superabundat gratia, uiderentur meruisse melius aliis, ostendit eos ita gratis uocatos, non meritis, sicut fuerunt et alii. Sorte. Sors dicitur gratia, quia non est hominis electio, sed uoluntatis Dei. Unde tunica Domini desuper texta, que caritatem significat, sorte prouenit. Omnia operatur. Etiam uelle bonum, et ut credere incipiamus, ut exemplo nostro nemo glorietur in homine. uerum est enim: Non uos  me elegistis, sed ego uos, etc. Laus autem glorie Dei est cum multi acquiruntur ad fidem, sicut gloria medici cum multos curat.

uERS. 13.---In quo uos. Modo uenit ad ea que dedit Ephesiis. Cum audissetis. Cum causam notat hic, et tempus.

uERS. 15.---Propterea. Enumeratis beneficiis humano generi, uel apostolis uel Ephesiis collatis, quid de eorum beneficiis sentiat Apostolus subdit, scilicet quod gratias agit, et rogat superaddi, ne illi superbiant, sed ultra tendant.

uERS. 17.---Ut Deus, etc. Quasi diceret: Ad impetrandum non obtendo merita, sed quod Deus et Pater Christi, etc.

 uERS. 18.---Oculos cordis. In imagine ergo sua cognosce auctorem eius, qui corporali sensu non attingitur. Ne ergo putetis corporeo sensu Deum attingi, sed oculis mentis, ipsum audite. In corpore, ubi diuersa membra sunt, alibi audis, alibi uides. In corde autem tuo, ubi diuersa membra non inueniuntur, ibi audis ubi uides. Ad hoc autem illuminet oculos. Ut sciatis, etc. Hoc dicit ut propensiores sint: quia cum plene scierint qui fructus est credentium, propensiores fient circa excolendam religionem. uel ita: ut spes proprie accipiatur. Et sensus est: Ut sciatis que sit, scilicet uoluntas eius, id est quantum ualet spes uite eterne ad quam uocat. Et sciatis que sit adimpletio eius spei. Quod ita ait: Et que diuitie. Hic quid nomine spei intellexerit  aperit: spem enim accipit rem speratam.

uERS. 19.---Que sit supereminens. Quoddam incrementum glorie habebunt summi doctores, ultra illud quod communiter omnes habebunt. Habebunt enim omnes eumdem denarium. Sed differt stella a stella in claritate . Et erunt diuerse mansiones in domo Patris .

uERS. 20.---Suscitans illum, etc. Exemplum autem glorie sanctorum consistit in resurrectione Saluatoris, ut in ea cognoscant fideles quod eis promissum est. Ad dexteram suam. Dextera est beatitudo eterna, que sanctis datur: sinistra est miseria, que impiis. Nulla enim forma corporis Deus finitur et concluditur.

uERS. 21.---Supra omnem, etc. Hoc dicit propter  incarnationem Filii Dei, ut etiam homo factus super omnes celos esse dicatur, et super omnem creaturam, habens nomen eius per naturam, non per adoptionem.

uERS. 22.---Sub pedibus eius, etc. Per pedes plena subiectio notatur, et omnia merito sunt ei subiecta, quia per eum facta; uel, pedes significant humanitatem, quia sicut pes est inferior pars corporis, ita in Christo inferior natura est humanitas quam etiam angeli adorant. Et ipsum, etc. Postquam commemorauit dignitatem Christi, ad nos redit, ostendens eius dignitatem ad nos pertinere; quasi dicat: Ita exaltauit Deus Christum, ut hec exaltatio eius ad nos pertineat: quia ipse est caput, et nos corpus, ut ei participemus. Caput. Secundum deitatem:  quia omnes ab ipse facti, et etiam secundum humanitatem, qua ei coniungitur Ecclesia, natura et gratia. Nam de plenitudine eius omnes accepimus .

uERS. 23.---Plenitudo eius. Quia adimpletur per eos, tamen ens omnia in omnibus hic et in futuro. Item. Cum ingressi ad confessionem flectunt genu Christo, adimpletur, quia recedentes uidentur euacuare eum. Omnia in omnibus. Quia membra nichil ei conferunt, sed ipse omnia membris: quia eius uirtute sunt quod sunt.



CAPUT II.

uERS. 1.---Et uos, cum essetis, etc. Commemorat priora, ut in bonis humilientur, et certum sit quod  si inimicis hec data sunt, magis amicis dabuntur, que apostolus optat; quasi dicat: Caput est omnis Ecclesie et uestrum, quia uos conuiuificauit: cum, id est, quamuis essetis mortui. uel nos qui credidimus, habemus spem hereditatis, et uos, scilicet credidistis. Deus autem conuiuificauit, uel Iesum suscitauit, etc.

uERS. 2.---Principem. Scilicet Beelzebub, qui est princeps malignorum spirituum, uel, intransitiue principem spirituum. Principem erroris dicit spiritum eris, in quo dominatur. Aeris. Caliginosus er infernus est demonum. Spiritus. Id est, spirituum: ponitur enim genitiuus singularis pro plurali. Operatur in filios diffidentie. Quid? nisi opera sua mala: et in primis maxime, quia ipsam diffidentiam  et infidelitatem qua sint inimici fidei, per quem scit eos posse mundari?

uERS. 3.---Et eramus natura, etc. Quasi: Cum hec predicta fuerunt in nobis, non desperet gentilis quin par Iudeis fiat. Filii ire. Cum ira Dei nascuntur mortales, quia, peccante Adam, uitium pro natura inoleuit. Tenebatur enim iusta damnatione genus humanum, et erant omnes natura filii ire.

uERS. 5.---Conuiuificauit nos. uel nos Iudeos similiter et uos gentiles, et hoc est: cuius gratia uos gentes estis saluate. Et utrosque conresuscitauit.

uERS. 6.---Consedere fecit, etc. Non inaniter, sed fideliter iam computat factum quod futurum esse non dubitat. Certe enim in celestibus Christus iam sedet, nondum autem nos; sed spe certa tenemus.

 uERS. 7.---Superuenientibus abundantes, etc. In futuro enim seculo, apparebit donum Dei, in remuneratione credentium; quod oculus non uidit, nec auris audiuit. Et hec sunt abundantes diuitie, ut tantum detur quantum mens inuestigare non potest.

uERS. 8.---Et hoc non ex uobis, etc. Ne forte dicas: Promerui, ideo accepi. Non putes te promerendo accepisse. Gratia precessit meritum tuum: non gratia ex merito, sed meritum ex gratia. Nam si gratia ex merito, emisti, non gratis accepisti. Omnia merita precedit gratia, ut dona Dei consequantur merita mea.

uERS. 9.---Ne quis glorietur. Non hoc ideo dicit, quia opera bona pia cogitatione facta frustrentur, cum Deus reddat cuique secundum opera eius, sitque  gloria Dei operanti bonum, sed quia opera ex gratia, non ex operibus gratia. Bonum igitur est homini, ut de uiribus arbitrii sui non presumat; quia ille qui putauit sine eius adiutorio se posse custodire quod dedit, profectus in longinqua, et uiuens prodige cuncta consumpsit: et miseria attritus, et in se reuersus dixit: Surgam, et ibo ad patrem meum . Quam cogitationem bonam non haberet, nisi et ipsam illi in occulto Pater misericordissimus inspirasset.

uERS. 10.---Ipsius enim, etc. Nemo debet gloriari, quia nos creati in fide et in operibus sumus factura, id est opus eius, uel sumus creati per facturam, id est operationem eius: et ita nec de operibus per fidem  gloriandum est, cum fides et omnia ex gratia sint.

uERS. 11.---Propter quod. Ut sciatis omnia esse a gratia Dei. Contulerat Iudeos et gentes, quod utrique sub peccato fuissent, nunc ostendit gentes fuisse indigniores et improperia Iudeorum perpessas, ut modo equales Iudeis, magis sint obnoxii gratie Dei. Aliquando uos. In quibusdam codicibus reperitur scriptum esse: qui, ibi: uos qui gentes eratis, et secundum hoc suspensiue legitur usque ibi: Nunc autem in Christo, etc.; eodem tamen manente sensu.

uERS. 12.---Hospites. Hospes quasi ostii pes, eo quod cum suscipiebatur in domum, ponebat dominus domus, et qui suscipiebatur, pedem super ostium, et datis dextris iurabat quod pacificus esset ingressus.

 uERS. 14.---Qui fecit utraque unum. Ipse enim est lapis angularis, in quo duo populi tanquam parietes de diuerso angulo uenientes sibimet, quasi in pacis osculo copulantur. Parietem. Id est, obstaculum hinc ex lege, inde ex idololatria.

uERS. 15.---Faciens pacem, etc. Facit pacem inter ipsos, ut ambos conciliet Deo Patri. In semetipso. Non aliter quam per crucem, id est mortem, interfecit inimicitiam que inter Deum et homines, id est peccata dimisit. Omnibus enim profecit mors Saluatoris.

uERS. 17.---Longe fuistis, etc. Si affectu amas Deum, prope es: si odisti, longe es. Non enim regionibus longe est quisquam a Deo, sed affectibus.

uERS. 19.---Non estis hospites. Id est indigniores  in fide, sicut olim recepti in lege. Et aduene. Id est extranei a Deo. Sed estis ciues. Id est, eiusdem iuris et dignitatis in domo Dei. Sanctorum. Non carnalis Isrel. Et domestici. Id est familiares. Dei. Quibus arcana reuelat.

uERS. 20.---Ipso summo angulari, etc.  Ne Apostoli uel prophete  se tenerent, in se secutus ait: Ipso summo angulari lapide Christo Iesu; etenim in Christo totum innititur edificium uelut in primo fundamento: quod fundamentum in summo est, non in imo, ut in corporali fabrica.

uERS. 21.---Crescit in templum sanctum in Domino. Nemo tam perfectus qui non possit crescere.



CAPUT III.


uERS. 1.---Huius rei, etc. Ostenso quod per Christum facta est pax et reconciliatio, hic ponit per quem ipsi sunt cedificati, quia Deus reuelauit salutem ad gentes pertinere, et misit eis predicare, et facit pati pro eis, ut magis sint Deo grati.

uERS. 2.---Si tamen audistis. Id est, si intellexistis gratiam, id est apostolatum dispensatum a Deo, qui scit quare me ad hoc officium elegit? uel apostolatum, per quem diuersis diuersa pensamus. Per hoc uult eos scire, quia Dei iudicio a Christo missus est predicare gentibus mysterium gratie Dei.

uERS. 3.---Sicut supra scripsi, etc. Scilicet, ibi ipse est pax nostra. Ibi namque mysteriorum sibi reuelatorum  summam pro modico sermone perstrinxit, non tam totum quod nouerat proferens, quam ostendens ex modico.

uERS. 5.---Et prophetis. Prophete quidem priores prescierunt olim hoc de gentibus, quod uocande essent, et future participes doni Dei, sed hoc latuit, quod sine lege salus eis esset per fidem Christi.

uERS. 6.---Per Euangelium, etc. Per predicationem cognitum est donum Dei, quod Deus dat gentibus iuxta operationem uirtutis sue: qua suscitauit Christum, in quo omnes sunt salui sine operibus legis.

uERS. 7.---Minister. Non enim est meum sed Dei, et ita nulle mihi gratie reddende, sed Deo.

uERS. 8.---Inuestigabiles. Per naturam scilicet, sed per gratiam et reuelationem sancti Spiritus inuestigabiles  sunt fidelibus.

uERS. 9.---Absconditi a seculis. In mundo abscondite sunt cause rationabiles omnium rerum, que naturaliter fiunt, sicut absconditus fuit Leui in lumbis Abrahe, quando decimatus est. In Deo autem abscondite sunt cause eorum que per gratiam fiunt, siue eorum que ad hoc significandum mirabiliter et non naturaliter fiunt, que ministrantibus angelis facta sunt. In Deo. Habet enim Deus in seipso absconditas quorumdam factorum causas, quas rebus conditis non inseruit, easque implet, non illo opere prouidentie, quo naturas substituit ut sint, sed eo quo illas administrat ut uoluerit, quas, ut uoluit, condidit. Ibi est et gratia per quam salui fiunt peccatores. Non enim per naturam uitio deprauatam,  sed per Dei gratiam homo restauratur.

uERS. 10.---Ut innotescat. Datum est mihi euangelizare et illuminare. uidete quantum est hoc, quia per hoc accreuit aliquid angelis, qui multa secreta in his didicerunt. In celestibus. Quia ibi primitus Ecclesia fuit, quo post resurrectionem et ista Ecclesia congreganda est, ut simus equales angelis Dei.

uERS. 11.---Secundum prefinitionem. Que enim sapientia in sui natura simplex est, secundum ea que aguntur in seculo, que Deus prefiniuit, id est preordinauit, est multiformis, cum uariatur multiformiter. Et ne uideantur sibi contradicere in predictis sententiis sacre pagine doctores, ita potest determinari quod dictum est: ut illis, qui maioris dignitatis sunt, et per quorum ministerium illa  nuntiata sunt, cognita fuerint ex parte, ut puta familiaribus et nuntiis illis; iis autem qui minoris dignitatis sunt, incognita essent.

uERS. 14.---Huius rei gratia. uos peto, et Deo supplico, ut gratia cooperetur uobis. Et hoc est quod addit: Huius rei gratia. In quo ostendit eos habere proprie uoluntatis arbitrium. Sed ne illud sufficere putent, addit: Flecto genua mea ad Patrem. Tantum in Greco habetur; quod autem in Latinis codicibus additum est: Domini nostri Iesu Christi, bene conuenit, quod orabat, ut merito eius obtineamus cui proprie et naturaliter est pater, non autem adoptiue.

uERS. 15.---Paternitas, etc. Nec angelus, nec  homo uere est pater ut Deus qui est pater omnium, creatione, et fidelium recreatione, quos adoptauit in filios. uel nominatur, id est nominabilis est. Ab illo enim qui est pater omnium, et angeli in celo, et homines in terra acceperunt ut patres alios uocarent. Et nota quod Christus Dei unigenitus per naturam, adoptionis beneficio patrem se esse significat dicens, Fili, dimittuntur tibi peccata tua . Similiter et Spiritus sanctus, per quem iusti adoptantur in filios. Homo autem dicitur pater uel natura, uel auctoritate exempli, uel ratione beneficii.

uERS. 17.---In caritate. Oro etiam ut radicati, id est firmiter plantati, a similitudine arboris, que quanto plus terre figitur, tanto plus crescit, et uberiorem fructum reddit.

 uERS. 18.---Cum omnibus sanctis. Hec est communio celestis reipublice. Hi non sua querunt, sed que Christi sunt, id est, commoda priuata non sectantur, sed in communione ubi salus omnium est consulunt.

Que sit latitudo. Charitatis, que usque ad inimicos extendi debet, et cum hilaritate bene operari, quia qui tristis dat, perdit quod dat. Opus ergo est latitudine caritatis, ne pereat quidquid boni facis. Sed quia abundante iniquitate refrigescit caritas multorum, opus est etiam longitudine.

Et sublimitas. Charitatis. Hec est quod sursum cor dirigatur, ut Deus in premium exspectetur. Nam si bene operaris etiam usque ad inimicos, et hilariter tribuis, habes latitudinem; et si in his usque in finem  perseueras, habes longitudinem. Sed si omnia hec non propter mercedem supernam facias, altitudinem non habet: et ita iam nec latitudo erit, nec longitudo. Nam habere altitudinem est cogitare Deum, amare Deum, et gratis amare ipsum adiutorem, ipsum coronatorem, postremo ipsum premium deputare non aliud ab ipso, quam ipsum exspectare. Si amas, gratis ama. Si uere amas, ipse sit merces quem amas. Et profundum. Charitatis, id est possitis intelligere occultum Dei iudicium; quare isti dat, non uero illi. De profundo enim iudiciorum Dei, que scrutari et contemplari nequimus, procedit omne quod possumus. Quod possum, uideo; unde possum, non uideo; nisi quia noui esse a Deo. Quare autem illi det, isti non det, multum est a me, abyssus est  et profundum. Nunc ergo ipsa caritas in bonis operibus exercetur ad subueniendum aliis, et usque ad inimicos porrigitur; et hec latitudo est. Nunc longanimitate aduersa tolerat, et in eo quod ueraciter tenuit, perseuerat; et hec longitudo est. Hoc autem totum propter adipiscendam patriam eternam facit, que illi promittitur in excelso; et hoc altitudo est. Existit uero ex occulto illa caritas, et hec est profundum.

uERS. 19.---Ut impleamini. Quia tunc nichil deest Christiano, cum Patrem et Filium sic cognoscit. Aliter non est integra professio deitatis, quia fides nec in solo Patre integra est, nec in Filio solo perfecta. In omnem plenitudinem Dei. Non ut sint  sicut quidam errantes uoluerunt, sed ut perfecte sint  pleni Deo; uel sic: ut confessione et gratiarum actione sicut Patri, ita et Filio honorificentia reseruetur, et omnia que a Deo Patre sunt, per Filium facta et restaurata credantur, ut sit plena professio diuinitatis in credentibus.

uERS. 20.---Potens est omnia facere, etc. In hac sunt quedam que nemo alioqui peteret uel intelligeret, ut quod Deus homo pro hominibus moreretur et huiusmodi alia.



CAPUT Iu.

uERS. 1.---Obsecro. Hactenus ostendit omnia gratie attribuenda, hinc de moribus monet, prius omnes communiter, post per singulos ordines.

uERS. 2.---In caritate.  Ipsa est enim actio recti itineris, que oculos semper habet ad Deum.  Talis actio nec frangitur negotio, nec turbulenta est, nec mancida, nec audax, nec fugax, nec preceps, nec iacens

uERS. 3.---In uinculo pacis. Id est pacem seruantes. Hec autem pax est, si peccata que sine damno tritici aut cum spe salutis corrigendorum eradicari non possunt, usque ad messem ultimam toleramus.

uERS. 5.---Unus Dominus. Debetis seruare unitatem, quia nobis est unus Dominus, non tres pro quorum diuersis uoluntatibus uos oporteat discordare. Et idem iubemini credere, et eodem modo operari. Et uobis est unus Deus creator omnium et pater procurando: et ideo nemo potest se alteri preferre.  Qui Deus, est super omnes, id est precellit omnibus creaturis, cuius dignitas uos inuitet, et per omnia diffusus, quia ubique, et ideo timendus; cum nusquam possit euitari. Et in omnibus nobis, per gratiam, qui unitatem seruamus. Et sic non singulariter de una persona, sed communiter de omnibus, id est de Trinitate hoc accipitur. Una fides. Non numero, sed genere, quia similis in omnibus.

uERS. 8.---Captiuam duxit captiuitatem. Id est eos quos diabolus captiuauerat a paradiso, et proprios mundi et inferni fecerat, iterum captiuos fecit Christus, dum ad celum reducuntur.

uERS. 11.---Prophetas  In Nouo Testamento, prophete dicuntur explanatores Scripturarum, tamen fuerunt quidam in primordio fidei futura predicentes,  sicut Agabus, septemque filie Philippi.

Euangelistas. Qui et diaconi, quia etsi non sacerdotes, tamen euangelizare possunt.

uERS. 12.---In opus ministerii. Hos autem dedit in opus ministerii, ut quisque plene possit facere opus ministrationis sibi credite. Si enim unus haberet omnia, non perfecte ageret singula. Ad consummationem. Id est, ut eos consummaret qui iam sancti sunt. Et in edificationem. Id est, ut eos edificent in corpus Christi, qui adhuc sunt alieni.

uERS. 13.---Donec. Id est in die iudicii. Omnes. Qui sumus in una et non discrepanti fide: et in una et non differenti unitate agnitionis Filii Dei; uel in uirtutibus quibus agnoscitur Filius Dei in nobis; uel  quibus agnoscemus eum in futuro. Occurramus. Nobis inuicem de diuersis mundi partibus, uel ipsi Christo, quasi desiderio currentes ad gaudium. In uirum perfectum. Ut unusquisque sit uir perfectus et habens eamdem etatem, que est mensura et meta etatis, ultra quam non accrescit aliquid naturaliter homini: in qua etate Christus habuit plenitudinem annorum et corporis, in qua de hoc mundo transiuit. Omnes enim in eadem resurgent, in qua Christus mortuus est et resurrexit, cuiuscunque etatis mortui fuerint.

uERS. 15.---Christus. Unctus dicitur. Et in ueteri Testamento reges ungebantur.

uERS. 17.---Hoc igitur. Admonet ut caueant a consuetudine antique gentilitatis; quasi diceret: Quia Deus tot auxilia ad custodiam dedit unitatis, et quia  crescere potestis et ei occurretis, ego dico, non obsecro ut prius.

uERS. 18.---Obscuratum. Non parum: et ideo minus mirum est si in uanitate ambulant potius quam uos qui estis illuminati, et spem habetis uite.

A uita Dei. Due sunt uite: una corporis, altera anime; et sicut uita corporis est anima, sic anime uita est Deus: et quomodo si anima deserat, moritur corpus, sic anima moritur, si deserat Deus. Anima recedens a luce iustitie, quanto magis querit quod inueniat contra iustitiam, tanto plus repellitur a lumine ueritatis, et in tenebrosis demergitur.

uERS. 19.---Desperantes. uel indolorii, quod ex Greco trahitur, id est de peccato non dolentes.

 uERS. 21.---Sicut ueritas. Hoc ideo dicit: quia sunt quidam in Ecclesia qui sub nomine Christi non sequuntur ueritatem quam Christus docuit.

uERS. 22.---Deponite. Non iubet ut corpus deponatur, sed ut uita in melius mutetur. ueterem. Nonnulli putant quod uetus homo corpus sit, et nouus anima; sed corpus exterior homo est, anima interior: et in interiori agitur hec uetustas et nouitas

uERS. 23.---Spiritu mentis. Non ibi duas res intelligi uoluit Apostolus quasi aliud sit mens, aliud spiritus mentis, sed quia mens spiritus est. Simile dictum est: In exspoliatione corporis carnis, id est carnis que corpus est. Mens ergo, uel ratio, uel intelligentia, imago Dei est, qua preest homo ceteris: qui creatus in agnitione Dei, postquam peccato desipuit, in eadem renouatur,  ut incipiat illa imago ab illo reformari, a quo formata est.

uERS. 24.---Qui secundum Deum creatus est. Conceptus est enim in utero uirginali, opere Spiritus sancti de semine mulieris sine semine uiri. Hoc nouum fuit; unde Ieremias: Nouum faciet Dominus super terram: Mulier circumdabit uirum in gremio uteri sui .

uERS. 25.---Propter quod. Exsequitur partes ueteris et noui hominis. Cum proximo. Etiam gentili: quia omnis homo proximus conditione prime natiuitatis, uel spe conuersionis omnis debet putari proximus.

uERS. 26.---Irascimini, id est indignamini uobis  ipsis tanta uehementia ut peccare desistatis, quia super hanc iram non occidit sol iustitie, sed potius illi irradiat. Ira est naturalis motus animi contra peccantes; sed ne modum excedendo peccetis asperius arguendo. Unde Salomon: Noli esse nimis iustus qui perit iustitia sua . Temperanda est ergo iustitia, unde et Deus suffert iniquos, ut aliqui ex eis corrigantur. Sol non occidat. uult ut ira non duret, quia si durat, datur occasio diabolo. Iratus enim male cogitat, et sic se diabolus inserit ut mala peragat. Sol non occidat. Christus mentem non deserat, qui cum ira nunquam habitat.

uERS. 27.---Nolite, etc. Due sunt porte quibus diabolus intrat: cupiditas et timor de terrenis. Eisdem in contrarium uersis Deus intrat. Illi sunt claudende,  isti aperiende.

uERS. 29.---Omnis sermo, etc. In Dei seruo omnia bona debent uideri, nec ex aliqua parte puritas eius debet maculari.

uERS. 30.---Et nolite contristare. Per inobedientiam, Spiritum sanctum, id est predicatorem ueritatis, quod est Spiritum sanctum contristare quantum ad uos. Quod non debetis in quo uos quasi cera signati estis eius imagine uobis relicta; uel estis signati, id est discreti a malis.

uERS. 31.---Omnis amaritudo. Hec etiamsi fiant accedentibus causis, tamen temperanda sunt. Blasphemia. Blasphemia est per quam de ipso Deo falsa dicuntur. Et ideo peius est blasphemare quam peierare, quia peierando false rei adhibetur testis Deus;  blasphemando autem de ipso Deo falsa dicuntur.



CAPUT u.

uERS. 2.---In odorem suauitatis. Si Christi mors Deo fuit suauis odor, ergo mortem eius libenter accepit. Non ergo peccauerunt qui illum crucifixerunt? Sed non est ita, quia iniuste iustum occiderunt: qui Patris et sua uoluntate oblatus est. Sicut et Iudas, quid habet nisi peccatum in tradendo Christum? nisi tamen se traderet Christus, non eum traderet Iudas. Tradidit Iudas Christum, tradidit se Christus. Sed ille agebat negotium sue uenditionis, iste nostre redemptionis. Ideo ille impie deliquit, hic misericorditer egit.

uERS. 5.---Auarus. Auaritiam idololatrie equat,  quia illum auarum significat cuius Deus nummus est, uel quia res Dei quas Deus uult seruire indigentibus usurpat sibi et recondit, et Deo prefert sicut idololatria Dei honorificentiam.

uERS. 6.---Inanibus uerbis. Omnes eorum rationes sunt inania uerba, fructu uacua, ad supplicia trahentia.

uERS. 9.---Fructus enim, etc. Huiusmodi autem opera sunt fructus et opus lucis. Et iustitia, etc. Iustitia et ueritas sunt partes bonitatis. Et est sensus: In omni bonitate et iustitia et ueritate. Id est, iusta et uera conuenienter loquamini.

uERS. 11.---Redarguite. Animo leni, ut alibi ait Apostolus. Hoc uidelicet agite, ut foris terribiliter,  personet increpatio, et intus lenitatis teneatur dilectio. Duo coniungit, ut, scilicet, non communicent consentiendo et redarguant. His enim duobus modis non te maculat malus, si non consentis, et si redarguis. Utrumque autem complexus est Apostolus, dicens: Nolite communicare, etc., id est nolite consentire, laudare et approbare. Et quia parum est non consentire, addit: Magis autem redarguite, id est reprehendite, corripite, cercete. Et est sensus: Non sitis consentientes malis approbando ea, neque negligentes arguendo, neque superbientes insultanter arguendo.

uERS. 13.---Omnia autem. Quasi: Etsi turpe sit dicere ea que ipsi faciunt, tamen redarguenda sunt, quia sic manifestantur sepe per confessionem et  penitentiam: et ideo arguendum est, quia quod sic manifestatur, uertitur in lumen; uel illi mali manifestantur sibiipsis quod mali sunt, et ideo arguendi, quia sic incipiunt esse lumen. Omne enim quod manifestantur. Id est malus, cum sibi innotescit esse malus, fit lumen. Lumen est. Id est per penitentiam incipit conuerti in bonum.

uERS. 14.---Surge. Per confessionem. Et exsurge. Per satisfactionem.

uERS. 16.---Redimentes tempus. Id est, quod minus fecistis in uno tempore, restituite in alio, dimidiantes dies quos impii non dimidiant. Alii enim dimidiant, alii implent dies, alii nec incipiunt; id est, alii moriuntur in Aegypto, alii in deserto, alii in terra sancta. Nec mirum si minus fecistis, quoniam dies  mali sunt, nec possunt omnia agi pro libitu.

uERS. 21.---Subiecti inuicem. Non solum auditores prelatis, sed etiam prelati subditis, in caritate eis seruiendo et humiliter curam gerendo. Nam etsi dignitas maiorum est, administratoria tamen est; unde Apostolus: Omnium me seruum feci . Est ergo maiorum  seruire, sicut minorum est humiliter obedire; hec autem tam maiorum quam minorum ordinata subiectio, debet esse in casto timore Christi, qui humilitatem mandauit.

uERS. 22.---Mulieres. Hucusque communiter de moribus egit, nunc quedam singulis ordinibus suadet.

 uERS. 27.---Non habentem maculam, etc. Quia per actionem bonam munda est a macula, et per spem tensa ad superna: proinde uestis eius in monte tanquam nix dealbata effulsit, que significabat. Ecclesiam omni macula peccati mundatam, que per Christi in ligno crucis extensionem extensa est a ruga, et desiderio ad celestia. Non habentem nunc maculam, aut rugam, sed ut sit sancta, hic per bona opera, et immaculata, in abstinentia mali. uel hoc erit in futuro, erit enim tunc Ecclesia sancta per gloriam, immaculata per corruptionis remotionem. Sicut Christus fudit sanguinem, ut lauaret maculam Ecclesie, et extendit se in cruce, ut tolleret rugam, sic et uiri, si opus est, debent mori pro saluandis  uxoribus, et uerbo uite eas instruere, ut exhibeant cas Deo.

uERS. 29.---Nemo enim unquam. Qui ergo mauult esse sine corpore, non corpus, sed corruptiones et pondus eius odit. Sicut et Christus Ecclesiam. Ita faciat uir de uxore, que est caro eius: quia sic et Christus nutrit Ecclesiam cibo corporis sui, et fouet spiritualibus indumentis preceptorum, uirtutum et bonorum operum.

uERS. 32.---Sacramentum hoc magnum. Ne aliquis putaret in uiro esse et uxore, secundum utriusque naturalis sexus copulationem, corporalemque mixtionem, addit: Ego dico in Christo, etc., secundum hoc ergo quod in Christo et Ecclesia, accipitur quod dictum est: Non iam duo, sed una caro  sunt, et quomodo sponsus et sponsa dicuntur, sic caput et corpus. Siue ergo dicatur caput et corpus, siue sponsus et sponsa, unum intelligite. Fit enim ex duobus quasi una quedam persona, scilicet ex capite et corpore, ex sponso et sponsa: quam unitatem miram et excellentem commendat Isaias, in quo Christus loquens, ait: Sicut sponso alligauit mihi mitram, et sicut sponsam ornauit me ornamento. Huius spiritualis unitatis sacramentum fuit illud quod in Genesi de unione coniugii ad litteram dicitur



CAPUT uI.

uERS. 2.---Primum. Scilicet inter mandata que sunt ad hominem in secunda tabula. Ad duo namque precepta caritatis Dei et proximi pertinet Decalogus.  Ad primum preceptum Dei tres chorde pertinent, id est, tria mandata, quia Deus Trinitas est. Ad alterum uero preceptum, scilicet proximi, septem chorde, id est septem mandata. Et illa tria ad Deum pertinentia sunt in prima tabula. Et alia septem ad proximum, in secunda tabula scripta erant. Inter que hoc merito primum est, quia, sicut Deus principaliter principium est hominis, sic pater secundario. Cuius mandati additur promissio quod non in aliis est.

uERS. 5.---Serui, obedite. Seruitus cepit ex peccato; prima enim seruitutis causa peccatum est, ut nomo homini conditionis uinculo subderetur, quod non fuit nisi Deo iudicante, apud quem non est iniquitas, et nouit diuersas penas meritis distribuere  delinquentium. In simplicitate. Liberam facit seruitutem; non timore subdolo, sed fideli dilectione, donec transeat iniquitas, et omnis euacuetur potestas.

uERS. 10.---De cetero. Post specialia precepta quibus admonuit singulos ordines, in communi nunc admonet omnes; quasi: Huc usque uos iuui uerbo et opere; deinceps, in futuro, in reliquo tempore, fide et dilectione.

uERS. 12.---Mundi rectores. Non ideo sic appellantur, quia regunt mundum, qui constat ex celo et terra; sed mundum peccatores dicit, de quo Ioannes: Et mundus eum non cognouit . Talem mundum illi regunt, contra quos habemus perpetuas  inimicitias: quia et quod patimur homines importunos, illi faciunt. Instigant enim et inflammant illos et tanquam uasa sua mouent, et uelut organa tangunt. Contra illos habemus occultam luctam, ad quam nos armat Apostolus. Tenebrarum. Ne putentur demones hunc uisibilem mundum regere, subdit quid nomine mundi intellexerit: Tenebrarum harum, id est peccatorum; quasi: Non dominantur demones mundo qui constat celo et terra, sed peccatoribus. Contra spiritalia. Quasi: Timendi hostes quia spiritales et inuisibiles, et quia nequam: et non pro parua re, sed pro celesti hereditate tollenda pugnant. Ut celestia dicit uirtutes, in quibus pugnam demonum patimur, uel spiritus nequam sunt in celestibus, id est in hoc inferiori ere. Ipsi enim quasi  equites pugnant in equis hominibus. Equites ergo occidamus, equos possideamus.

uERS. 14.---Succincti lumbos uestros, etc. Id est carnales concupiscentias cingulo castitatis frenantes non simulatorie, sed in ueritate, uel per caritatem. Induti loricam iustitie. Recte lorica iustitie comparatur, quia, sicut lorica multis circulis contexitur, ita iustitia multis uirtutibus constat. Aliter: Iustitia lorice potest comparari quia, sicut lorica pectus munit, uentrem stringit, femora protegit, ita iustitia superfluas cogitationes que in pectore uersari solent, repellit: ingluuiem uentris stringit, luxuriam quoque opprimit.

uERS. 15.---Calceati. Marcus dicit apostolos calceatos sandaliis, uel soleis, ut neque pes sit  rectus, nec nudus ad terram, id est nec occultetur Euangelium, nec terrenis commodis innitatur. Pedes. Id est affectiones sint munite uirtutibus ne a uitiis pungantur, ut ita sint parati ad predicandum Euangelium quod nuntiat pacem inter Deum et hominem; uel ut sint parati complere precepta Euangelii.

uERS. 16.---Scutum fidei. Fides est scutum, sub quo tuta est iustitia, sicut sub munimine omnium uirtutum, quod protenditur ante omnia arma et quod primo omnium impugnat diabolus.

uERS. 17.---Et galeam. Galea est salus eterna, cuius memoria mentem obuoluit ne deficiat. Et gladium spiritus. uerbum Dei est gladius bis acutus, docens de temporalibus et eternis. Illorum consolationem in ueteri, istorum perfectionem in Nouo  Testamento promittens. Quod enim temporaliter nobis promissum est, ad unam partem gladii: quod uero in sempiternum ad aliam partem gladii pertinet. Nam et ideo duo Testamenta dicuntur, quia uetus terrena promittit, Nouum eterna. De hoc gladio Dominus ait: Non ueni pacem mittere in terram, sed gladium . Iste gladius uere acutus est, quia eum quem fecit a mundo diuidit.

uERS. 18.---In spiritu. Orat in spiritu, qui munda conscientia et integra fide orat. In carne orat, qui polluta mente iterum peccat, non casu, sed de proposito.

uERS. 19.---In apertionem, etc. Id est ut aperte possim reserare mysterium Euangelii, id est secreta  incarnationis et passionis. Quasi: Ne pressura tribulationis ipsa formidine acumen doctrine obtundat.

 uERS. 23.---Pax fratribus. Pacem optat eis, que est ianua dilectionis.





EPISTOLA AD PHILIPPENSES. *



ARGUMENTUM.


Philippenses sunt Macedones. Hi, accepto uerbo ueritatis, perstiterunt in fide, nec receperunt falsos apostolos. Hoc collaudat scribens eis a Roma de carcere per Epaphroditum.



CAPUT PRIMUM.

uERS. 1.---Paulus. More solito salutationem premittit;  deinde gratias Deo agit pro eis, implorans eis maiora bona, ut et in uirtutibus crescentes ad perfectionem perueniant. Deinde patientiam in tribulationibus monet exemplo sui et Christi, postea ut caueant a uersutiis pseudoapostolorum; tandem admonitionem moralem interserit, et prope finem de gratia, quam sibi Romam per Epaphroditum miserant, gaudere se dicit. Timotheus. Hunc apponit, quia eum missurus erat ad illos: propter hoc eum quodammodo commendans, ut eadem que scribit ab eo recipiant. Serui. Seruos dixit, ut et ipsi pro Domino ferant dura. Christi. Ut contra pseudo stent.

uERS. 3.---Gratias ago Deo meo. Quasi dicat: Agite que agitis, quia talia sunt, unde Deum laudo.

 uERS. 5.---Communicatione. Per quam uestra communia fecistis, in Euangelio exaltando.

uERS. 6.---Confidens. Quasi: Deprecor ut stetis, et confido hoc ipsum fieri a uobis quod precor, non autem aliud; sed uidete ne frustra confidam.

Perficiet. Ipse ut uelimus operatur incipiens, qui uolentibus cooperatur perficiens.

uERS. 7.---Sicut est mihi. Ita gratias ago, deprecor et confido, sicut iustum est sentire, id est ita uelle. Et exponit causam, eo quod habeam uos in corde, bonum uobis desidero, siue sim uinctus, sciens uos quoque uinctos, siue defendens Euangelium, quod et uos facitis.

uERS. 8.---Cupiam omnes uos, etc. Id est intimo  amore Christi, ut ab eo perfecte diligamini, uel eo affectu diligatis Deum et proximos, quo Christus qui animam posuit. uel hoc refertur ad id quod supra dixit, se desiderare eos esse socios gaudii sui. Et determinat quomodo, scilicet amore Christi, non humano, ut participes habeat in Deo.

uERS. 10.---Ut probetis potiora. Id est, ut crescat caritas uestra in scientia, ut probare et discernere sciatis non solum que sunt mala et bona, sed etiam inter bona que sint potiora, ut post probationem sitis sinceri in uobis, sine operibus corruptionis, et quantum ad proximum, sine offensione.

uERS. 11.---Repleti fructu, etc. Id est mercede iustitie, adeo ut sitis gloria et laus Dei, ut pro uobis dicatur. Mirabilis Deus in sanctis suis .

 uERS. 12.---Scire autem uolo, etc. Hactenus communiter locutus est, inde ponit specialiter que tolerantiam suadeant, scilicet, Pro uobis gratias ago: Confido. uos autem uolo scire, etc., quasi dicat: Cum ita sitis perfecti, perseuerate et cauete, ne tribulationes instantes hanc uestram diminuant perfectionem, sed exemplum mei respicite.

 uERS. 13.---Ut uincula, etc. Quia namque patienter quelibet mala sustineo, patet non esse scelus falsitatis quam in me iusta uindicta percellat, sed quamdam ueritatis uirtutem quam sustinendi fortitudo magnificat.

uERS. 14.---Auderent, etc. Constantia enim eius multos ita animauit, ut non timerent euangelizare.

uERS. 17.---Quidam autem, etc. Conuicti in contentione a me, predicant secundum quod eos conuici debere predicare. Ex contentione. Ex priuato odio, quod aliquando mecum contulerunt, et confutati sunt. Et ne uiderentur correcti, addit: Non puro animo.

uERS. 18.---Quid enim? Non prohibet mercenarios, sed permittit, quia et ipsi utiles sunt ad aliqua.  Sed et gaudebo. Ideo gaudeo de malis meis, uel de profectu Euangelii, quia inde mihi salus.

uERS. 21.---Mihi autem uiuere Christus est, etc. Quasi diceret: Merito Christum magnifico siue uita, siue morte, quia Christus mihi uiuere, id est mihi uita hic per fidem et spem, et in futuro per speciem. Pro hac uita mortale corpus tradidit, ut ipsum immortale in eternum recipiat, unde et subdit et mori lucrum.

uERS. 22.---Quod si uiuere, etc. Christus est mihi uiuere, ut eum magnificem. Quod si est, tunc nescio quid eligam, mori, an uiuere. Quasi: Nisi hic fructus esset, non dubium quin mori eligerem ut Christum haberem premium: et ideo, ne dubitetis mori pro Christo.

 uERS. 24.---Permanere autem, etc. Ecce quod non sibi melius, sed quod multis expedit, eligit, propter caritatem, que pre omnibus eligenda est.

uERS. 25.---Et gaudium fidei, etc. Id est: Ut de fide uestra gaudeamus, uel ut uos de fide gaudeatis in ea proficientes. Quod non est nisi ubi est munda conscientia.

uERS. 28.---Et hoc a Deo, etc. Etiam quod patimini non a uobis est, sed a Deo: quia pro merito Christi qui Patri obediuit, hec inter alias gratias data est uobis.

uERS. 29.---Non solum, etc. Utrumque ergo ad Dei gratiam pertinet, et fides credentium, et tolerantia patientium, quia utrumque dixit esse donatum.

uERS. 30.---Quale et uidistis in me. Quando nudus  uerberatus sum pro muliere pythonissa a qua spiritum malignum exclusi, que magnum questum prestabat dominis suis.



CAPUT II.

uERS. 1, 2.---Si qua consolatio, etc. Si uultis habere consolationem in rebus Christi, id est in remissione peccatorum et in aliis donis; uel: si consolari me uultis, si quod solatium caritatis est uobis, id est si uultis ut caritas ecclesiarum que orant et bona agunt pro fratribus, sit uobis solatium et confortatio in aduersitatibus uestris. Si qua societas spiritus. Propter hanc societatem illi in quos primitus uenit Spiritus sanctus, linguis omnium gentium sunt locuti. Si qua uiscera. Id est si affectum pietatis habetis  erga me. Non dico ipsam miserationem, id est exhibitionem misericordie. Si ista, inquam, uultis uobis prodesse, implete gaudium meum, id est estote humiles, unanimes, quod eritis si habueritis idem sapere, etc.

uERS. 3.---Nihil per contentionem. Nota contentiones fuisse inter eos. Superiores, etc. uere hoc existimandum, quia potest esse in alio aliquid occultum, quo superior sit, etiam si bonum nostrum, quo uidemur superiores esse, non sit occultum.

uERS. 4.---Non que sua sunt. Hic docet quomodo uitent contentionem et inanem gloriam, et quomodo arbitrentur alios superiores, scilicet si considerauerint non sua bona, sed aliorum.

uERS. 5.---Hoc enim sentite, etc. Quasi dicat:  Unusquisque non querat suum commodum, sed aliorum, sicut Christus. Ad patientiam et humilitatem uos inuito. Hoc enim debetis in uobis sentire quod in Christo fuit. Sicut Christus non quesiuit sua, sed nostra, ita nos inuicem onera nostra portemus.

uERS. 6.---Qui cum in forma. Premittit alta de Christo, ut hi in quibus est locus abiectionis non dedignentur humiliari. Non rapinam. Usurpando quod suum non esset, ut diabolus et primus homo. uel, non est arbitratus se equalem Deo esse secundum humanitatem, quod esset rapinam facere, id est, non suum presumere. Sed semetipsum. Ostensa altitudine, subdit de humilitate.

. Exinaniuit autem se  formam serui accipiens, etc., usque ad factum est ut homo Christus nullum posset habere peccatum.

Formam serui. Non formam Dei amittens: forma serui accessit, non forma Dei abscessit: Exinaniuit. Exinanire est ab inuisibilitatis sue magnitudine se uisibilem demonstrare.

uERS. 7.---Factus. Secundum formam serui, qui erat infectus secundum formam Dei et etiam suo Habitu. Id est conuersatione.

uERS. 8.---Humiliauit, etc.  Sponte Filius Patri obediuit, non quasi in seruilem, etc., usque ad quod omnium maxime Patrem honorauit.

uERS. 9.---Propter quod. Ostensa humilitate  Christi que maxime in passione apparuit; nunc de claritate eius, et quod et quantum humilitas mereatur ostendit.

uERS. 10.---Ut in nomine. Hic aperit cui datum sit nomen Dei, cui omnis creatura flectit genu, id est Deo. Sed forte diceretur, quod homo adoptione Deus esset, et sic Christus ex parte uerus Deus, quod ex parte adoptiuus erit. Adoptiuo autem Deo non flectit genu creatura, sed uero. Constat autem Christum uerum Deum esse, cui flectitur genu, non adoptiuum.

uERS. 11.---Quia Dominus, etc. Quod hic quidam negant, dicentes: Quomodo potest fieri, ut homo sit in gloria Dei Patris? sed si adoptiuus sit, homo Deus in gloria Dei Patris esse non potest.

 uERS. 13.---Deus enim. Nec de ipsa perseuerantia boni uoluit Deus sanctos suos in uiribus suis, sed in ipso gloriari: qui eis non solum dat adiutorium quale primo homini dedit: sine quo non possunt perseuerare si uelint, sed in eis etiam operatur et uelle, ut quoniam non perseuerabunt nisi et possint et uelint, perseuerandi eis et possibilitas et uoluntas diuine gratie largitate donetur. Tantum quippe Spiritu sancto accenditur uoluntas eorum, ut ideo possint quia sic uolunt: ideo sic uelint, quia Deus operatur ut uelint.

uERS. 14.---Omnia autem. Adiungit patientiam humilitati.

uERS. 15.---Nationis praue, etc. Id est malorum, qui rectum ordinem deprauant et peruertunt.  Qui dicuntur natio, quia non sunt renati ex aqua et Spiritu sancto. Sicut luminaria. Bene sanctos luminaribus comparat. Sicut enim stellas celi non exstinguit nox, sic mentes fidelium adherentes celo sacre Scripture non obscurat mundana iniquitas.

uERS. 20.---Neminem enim, etc. Hoc tempore multi cum Apostolo mercenarii, filii uero uel pastores nulli nisi Timotheus.

uERS. 21.---Omnes, etc. Hi sunt mercenarii, qui sunt tolerandi, quia eadem habent in ore, que et pastores, qui utique sunt diligendi. Fures uero qui falsa predicant, et latrones qui occidunt, sunt cauendi.



CAPUT III.

 uERS. 1.---De cetero. Quasi: Huc usque instruxi uos quomodo debeatis stare in bello contra tribulationes, de cetero pseudoapostolos, ne legalia ab eis recipiatis moneo, sed fidem Christi solam sufficere credatis. De sinceritate fidei incipit. Scribere. Ut diutius maneat scriptura quam prolatio.

uERS. 3.---Nos enim, etc. Id est: Nos habemus circumcisionem: hoc uoluit dicere Apostolus: Nos sumus iustitia. Circumcisio enim iustitia est. Magis autem commendat dicendo nos esse circumcisionem, id est iustitiam, quam dicendo nos esse circumcisos, id est iustos: sic tamen ut cum iustitiam dicit esse, iustos intelligamus. Qui Spiritu Dei, uel, Deo, etc. Notat Spiritum Domini cui latria exhibetur,  sed ea seruitus soli Creatori exhibenda. Alia est seruitus, qua per caritatem iubemur seruire inuicem, que Grece dicitur dulia. Et non in carne fiduciam. Carne seruit qui de rebus carnalibus sperat se placere Deo. Cum uero et ipsa caro per bona opera spiritui subditur, spiritu seruimus Deo, qui carnem domamus, ut spiritus obtemperet Deo.

uERS. 4.---Quanquam et ego, etc. Ne uideatur Apostolus contemnere in aliis quod non habet, et non posse fidere in carne, subdit: Quanquam, etc.

uERS. 5.---De tribu Beniamin. Tribus Beniamin adhesit Iude, non recedens a templo, quando facta est separatio in seruo Salomonis. Tunc enim tribus Iuda que erat regia, et tribus Beniamin, et tribus Leui que erat sacerdotalis, remanserunt simul, non  recedentes a Ierusalem et a templo.

uERS. 7.---Propter Christum. Ne aduentum Christi ostenderem, uel nondum factum, uel esse superfluum. Inania enim erant hec omnia impedimenta, ne accederetur ad gratiam.

uERS. 8.---uerumtamen existimo. Non solum propter Christum habendum ita arbitratus sum, sed etiamsi ipsum non possem assequi. Propter hoc solum, scilicet propter scientiam quam de Iesu habemus, preeminentem, ceteris scientiis. Ut stercora. Quasi: Non tantum detrimenta bonorum, sed que inquinant iam obseruantem: et hoc ideo, ut in futuro Christum habeant premium: et hic sim in illo membrum: quod aliter nequit fieri nisi illa estimem ut stercora.

 uERS. 9.---Meam iustitiam, etc. Si ex lege est iustitia, quomodo tua? Nunquid tu tibi imposuisti legem? Deus legem dedit et imposuit. Deus te legi sue obtemperare precepit. Sed et tua est, quia de lege presumis tua uoluntate te legem posse implere estimans.

 Recte dixit: Non habens meam iustitiam, etc., usque ad que ex nostro studio profecta sunt.

Sed illam, etc.  Que impetrat a Deo, que tollit timorem, etc., usque ad omnino tollenda est secundum umbram legalium figurarum. Iustitia in fide. Iustitia scilicet est ens in fide, et sicut ex fide nata est, ita existere non habet nisi in fide.

uERS. 10.---Ad cognoscendum. Subdit commendationem  fidei, per multa que facit. Facit enim et in alia uita cognoscere Deum perfecte, qui hic creditur. Et habere resurrectionem, que nostra resurrectio est uirtus et efficacia resurrectionis Christi Et in hac uita habere societatem in patiendo: nisi enim per fidem, nemo tanta pateretur; et configurationem mortis, id est ut moriamur, sicut ipse, si opus est.

uERS. 11.---Occurram. Deo tribuens que mihi tribuit, per hoc uenturus ad resurrectionem. uel, occurram Christo in iudicio quod sanctorum est tantum, ueniens prius ad resurrectionem ueram et gloriosam, que non est inter mortuos, sed longe ex mortuis: quia licet omnes resurgant in die iudicii,  soli tamen iusti gloriose immutabuntur, et occurrent Domino in era deportati ab angelis. Impii uero manebunt in terra quousque percipiant terribilem sententiam iudicis.

Non quod iam acceperim. Hoc dicit de se, ne illi quos laudat, ut homines extollantur, sed laborem adderent, ut ipse facit qui tantus est. Sequor autem, etc. Non passibus corporis, sed mentis affectibus et uite moribus, ut possim esse perfectus iustitie possessor: qui recto itinere de die in diem spirituali renouatione proficiens, iam perfectus sum eiusdem iustitie uiator. Perfectus enim erat uiator, sed nondum ipsius itineris perfectione peruentor. Si quo modo comprehendam. Hoc dicit quia difficile est. Et ne uideatur superfluum tot pati, cum fidem et  alia bona habeat, subdit: Merito pro illa gloria tantum laboro, quia Non dico quod iam acceperim aliquid: quia si quid glorie accepi, nichil est ad comparationem future. Aut si quid accepi, ut de cognitione Christi, non dico quod in illa perfectus sim. Et si ita de me. quid me qui de aliis?

uERS. 13.---Que quidem retro. Priora acta non quia mala, sed parua ad meritum, sed ad potiora extensus, ut semper proficiat in melius.

uERS. 14.---Persequor. Eo usque donec ueniam ad destinatum bonum. Superne uocationis. Id est eterne uite, ad quam uocat Deus, et ideo digna res est, etc.

uERS. 15.---Perfecti sumus. Sciendum quod iustitia qua iustus ex fide uiuit uera iustitia est, que licet non immerito in aliquibus iustis pro huius uite  capacitate perfecta dicatur, parua tamen est ad illam magnam, quam cepit equalitas angelorum: quam qui nondum habebat, et propter illam que iam inerat, perfectum, et propter istam que adhuc deerat imperfectum se esse dicebat. At minor ista iustitia facit meritum, maior illa premium. Ideo qui istam non sequitur, illam non assequitur. Et si quid aliter sapitis. Id est, si quid melius ad cultum Dei excogitaueritis, etiam hoc donum Dei esse sciatis, quia hoc reuelabit uobis. Sed ne qua inde presumptio oriretur, subdit: ad quod peruenimus ut idem sapiamus: hoc est non extra regulam discipline sapere, sed quod commune sit et modestum in ueritate euangelica. uerumtamen ad. Modo imperfecti sumus, modo aliter sapimus, sed tamen necesse est, ut omnes  idem de illo sapiamus, ad quod peruenimus fide et scientia, et in eadem permaneamus regula. Id est, opere compleamus.

uERS. 18.---Inimicos crucis. Qui carnis obseruantias inducunt, crucem superfluam asserunt.

uERS. 19.---Quorum deus uenter est. Quasi in esca salus, ut deus sit uenter, et gloriantur in pudendis circumcicis, quod est terrena sapere, et quidquid faciunt, pro uentre faciunt. uel escas que uentris sunt, faciunt deum: dum eas iustificare homines dicunt, et gloria eorum in talibus est, unde confundi et erubescere possunt, dum per temporalia se iustificari dicunt. Itaque gloria eorum temporalis perducet eos ad confusionem eternam.

 uERS. 20.---Nostra conuersatio. Id est uiuendo et intelligendo simus similes angelis. Unde etiam, id est, preter commoda que iam habemus, etiam Dominum exspectamus.



CAPUT Iu.

uERS. 1.---Gaudium, et consolatio. Id est per quos in presenti letificor et in futuro coronabor. Discipulis enim in agone uictoribus, dignus erit corona magister.

uERS. 2.---Euodiam rogo, etc. Omnes moneo, sed specialiter Euodiam et Syntichen: quia he mulieres religiose predicatores suscipere solebant.

uERS. 3.---Nomina. Qui discreti sunt meritis diuersas mansiones habebunt in eterna domo. Unde:  In domo Patris mei mansiones multe sunt . Libro uite. Predestinatio in qua omnes saluandi predestinati sunt. Quasi: Nolite, o Philippenses, grauiter ferre quod omnes uos in epistola mea sigillatim non nominaui, quia etsi in ea non estis scripti, in libro tamen uite continemini.

uERS. 4.---Gaudete, etc. Letatus in fide eorum et operibus, Apostolus ut alacriores sint, optat in hoc studio proficientes gaudere in Domino, et id iterat, ut se in eis uere gaudere ostendat.

uERS. 5.---Modestia. Id est rectus modus, ut in Domino sit omne gaudium, et hoc per uos addiscant alii. uel modestia nota sit omnibus fidelibus et infidelibus, ut imitentur ne possint reprehendere. Dominus prope est, id est paratus dare quidquid opus  est in spiritualibus uel temporalibus. De nulla re sitis solliciti et timidi. Sed petitiones de his que uultis impetrare.

uERS. 6.---Sed in omni oratione. Oratio et obsecratio, communiter pro se uel aliis, de quibuslibet, at petitio de rebus nominatim necessariis fit. Innotescant. Hec notitia assiduitate fit, et uigilantia orationis. Tunc demum pax custodit corda in Christo. Hoc ideo dicit, quia qui cum Deo habet pacem, non timet mentem aduersam. Apud Deum. uel angelis, qui Deo eas offerunt. Unde: Cum oraretis, orationem uestram obtuli apud Deum. uel nobis innotescant apud Deum per tolerantiam, non apud homines per iactantiam.

uERS. 7.---Et pax Dei, id est Deus qui est pax  summa, que nec cogitari potest, et ideo extra eum nullo opus est. Exsuperat omnem sensum. Nostrum, non eorum qui semper uident faciem Patris. uel pax qua ipse Deus pacatus est, superat omnem sensum: preter suum, quia nec nos sic possumus nosse, nec ulli angeli.

uERS. 8.---De cetero, fratres, etc. Hactenus contra persecutores et contra pseudopredicatores monuit. De cetero autem in conclusione, que ad perfectionem sunt exponit. Quecunque iusta. Istud ad proximum. Sancta, in propria uita; et ut minus dicatur, quecunque sunt amabilia, id est, amari digna,  ut modestus incessus, humilis sermo et huiusmodi.

Bone fame.  Nobis uita nostra, aliis bona fama necessaria est. Proinde quisquis a flagitiorum criminibus uitam suam custodit, sibi benefacit; quisquis autem famam, etiam in alios misericors est.

uERS. 10.---Gauisus, etc. Hic commemorat, quod sibi sepe necessaria miserant, unde alacritatem suam propensiorem factam ostendit quia in quo negligentes facti fuerant, adhibita solertia iterarunt, ut memores facti apostoli sui fructus emitterent in horreo celesti condendos. Aliquando, etc. Aliquo tempore, quia non omni potuerunt. Refloruistis. Ministrando mihi necessaria. Que ministratio dicitur flos, quia inde fructus uite eterne prouenit. Pro me. Quia mihi prodest uestra compassio. Ne autem  uiderentur aliqua mala causa intermisisse addit: modo refloruistis, sed ante eratis occupati et impediti aliquibus aduersis.

uERS. 11.---Non quasi. Non propter se, sed profectum eorum gaudet.

uERS. 12.---Scio et humiliari. Qui penuria non frangitur, a gratiarum actione non retrahitur. Qui rerum temporalium desiderio non accenditur, scit humiliari, id est inopiam pati. Abundare. Qui acceptis rebus non extollitur, qui eas ad usum uane glorie non intorquet, qui solus non possidet quod accepit, sed cum indigentibus misericorditer diuidit, scit abundare. Qui acceptis alimentis non ad ingurgitationem uentris, nec plus carni tribuit quam necessitas petit, scit satiari. Qui alimentorum inopiam  sine murmuratione tolerat, nec pro necessitate uictus agit aliquid, unde anima peccati laqueum incurrat, scit esurire.

uERS. 17.---Non quia quero. Datum est res ipsa que datur, ut munus, cibus, potus et huiusmodi. Fructus autem opera bona, et recta uoluntas datoris. Unde Dominus in Euangelio non ait simpliciter: Qui recipit iustum uel prophetam, sed addidit: in nomine iusti uel prophete. Suscipere enim prophetam uel iustum, datum est. In nomine iusti uel prophete hoc facere, fructus est. Eliam pauisse leguntur coruus et uidua. Sed per coruum qui non nomine iusti, dato pascebatur, per uiduam, fructu, quia sciebat quod hominem Dei pasceret. Sed fructum. Id est bonam et rectam uoluntatem bone operationi adiunctam.  Non enim tam gaudet subuentum esse sue necessitati, quam illorum congratulatur fecunditati.

uERS. 18.---In odorem. Que missa sunt a uobis placent Deo ut odor suauissimus. Comparantur etiam orationi que est incensum Dei. Unde dicitur: Date eleemosynam, et ecce omnia munda sunt uobis .

uERS. 19.---Impleat omne desiderium uestrum. Non in terrenis, sed in gloria. uel gloria Christi implentur desideria sanctorum, ut ipse Christus inde sit gloriosus.





EPISTOLA AD COLOSSENSES. *



ARGUMENTUM.


Colossenses, sicut et Laodicenses, sunt Asiani, et ipsi preuenti erant a pseudoapostolis, nec ad hos accessit ipse Apostolus, sed eos per epistolam corrigit. Audierant enim uerbum ab Archippo, qui et ministerium in eos accepit. Ergo Apostolus iam ligatus scribit eis ab Epheso per Tichicum diaconem, et Onesimum acolythum.



CAPUT PRIMUM.

uERS. 1.---Paulus. Solito more salutationem premittit. Qua premissa de bonis eorum gratias agit, et fidem et dilectionem commendans orat, ut perficiantur in Christo, cuius beneficia et primatum secundum utramque naturam commendat; deinde sui  ministerii dignitatem commemorans monet ne per prophetiam uel legis ceremonias seducti a Christo recedant; tandem omnes simul secundum sexus et etates et conditiones moraliter instruit, et in fine Archippum commonet sollicitum fore suscepti ministerii. Apostolus, etc. Nota omnibus dignitate recte hic apostolum se nominat, quia et his apostolus erat, quibus per discipulos suos predicauerat.

uERS. 3.---Gratias agimus. Ostendit bona que receperunt, dum pro his gratias agit.

uERS. 6.---Sicut, etc. Id est, ita pure et uere, sicut per me et alios uenit in uniuersum mundum, et adhuc manet in eo, quasi dicat: Non minus uobis factum est, quam in aliis ecclesiis. Cum sit in mundo Euangelium, fructificat ibi per bona opera, et  crescit augmento scientie, et numero fidelium. Non per hoc ii plus habent quam uos, sed ita hoc facit Deus, sicut est in uobis, et ideo nil debetis superaddere.

uERS. 7.---Pro uobis, etc. Quorum salutem desiderans, cepit Archippum adiuuare.

uERS. 8.---In Spiritu. Quia pro spiritualibus, non pro carnalibus diligitis.

uERS. 9.---Impleamini in omni. Magnum est plene scire quid Deus uelit, in omnibus rebus actiue uite et contemplatiue.

uERS. 10.---In scientia. Ut non ignorent fidei sue speciem, id est rem speratam, unde firmi erunt.

uERS. 11.---In omni uirtute. uos dico confortati a Deo in omni uirtute, castitate scilicet et ceteris.  Quod bene potest ille qui est claritas Patris, id est Filius. uel secundum quod claram cognitionem uobis dedit.

uERS. 12.---Gratias agentes. Iam incipit dicere quod lex non prodest, sed nocet, et Christus ad omnia bona sufficit: quod inde potest sciri, cum ipse et alii apostoli  eis dimissis ad Christum confugerunt: Quasi dicat: Pro uobis oramus nos, gratias agentes Deo, ideo quia nos dignos facit, quod nunquam lex potuit.

 Dignos nos fecit. Non in lege, sed in lumine, id est per Deum qui est lumen de lumine, cuius gratia illuminamur. uel in lumine, id est in clara cognitione, a quo deuians cadit in tenebras. Sortis. uoluntas Dei, in humano genere sors est apud quem non est iniquitas, sed omnia facit per iustitiam, etsi occultam.

uERS. 13.---Eripuit nos de potestate. Id est de inferno, in quo tenebamur a diabolo: tam ex proprio quam ex delicto Ade. Et transtulit, etc. Quando attollens nos de imo tartari, induxit in celum cum unico Filio suo. Iam enim credentes, qui fixa mente deuoti sunt, exeuntes de seculo duce dextere Patris angelo inducuntur in celum. Regnum Filii. De quo ipse dicit: Regnum meum non est de hoc mundo;  non ait: Non est hic, sed, non est hinc, quia peregrinatur quidem in mundo, sed non est de mundo. Regno enim suo dicit, De mundo non estis, sed ego elegi uos de mundo. Erant de mundo, quando ad mundi principem pertinebant.

uERS. 14.---Redemptionem. Destructa potestate diaboli facultas libertatis nobis data est fuso illius sanguine, qui nullum habuit peccatum. Ut quia diabolus illos merito tenebat, quos peccati reos conditione mortis obstrinxit, hos per eum merito dimitteret, quem nullius peccati reum immerito pena mortis affecit.

uERS. 15.---Qui est imago. Aliter imago regis est in nummo, aliter in filio. Nos sumus nummus, in quibus imago Dei Christus Filius. Nulla imago Dei  debet coli, nisi illa que, hoc est quod ipse, nec ipsa pro illo, sed cum illo.

uERS. 18.---Caput corporis Ecclesie. Quia ita se habet ad Ecclesiam, sicut caput ad corpus. Et cum Ecclesia ab Abel cepit, quomodo caput eorum? Bene, quia est principium Ecclesie, id est fundator. Qui est principium. Ecclesie secundum diuinitatem, id est fundator Ecclesie, quia omnes iustos, qui ab Abel usque ad ultimum iustum generantur uirtute diuinitatis et misericordie sue dono illuminauit. Secundum humanitatem etiam potest dici principium Ecclesie, quia super fidem humanitatis eius fundata est. Et bene ipse est caput et principium, et rector, et fundator, quia ipse est primogenitus, etc. Primogenitus, etc. Sicut natus est ante omnia de  Deo, ut omnia crearet, sic homo primus resurgit, ut restauret, ut semper sit primus et princeps.

uERS. 19.---Plenitudinem. Quia omnia potest ex se; unde: Sicut Pater habet uitam in se, sic et Filius qui suscitat et uiuificat quos uult, sic ostenditur perfectus Deus esse.

uERS. 20.---Per eum reconciliare. Deo placuit per eum reconciliare, et ipse pacificauit non gratis, sed per sanguinem celestia et terrestria, unde patet  homini introitus in celum. Omnia per eum facta, in ipso auctore uiuunt.

uERS. 21.---Alienati et inimici consilio eius, quod idem ualet, quia non receperunt que per Moysen mandauit Deus utpote deuoti idolis suis.

uERS. 22.---Reconciliauit in corpore. Si mortalis et mortuus potuit reconciliare, iam immortalis potest omnia facere.

uERS. 23.---Si tamen permanetis. Ideo tot et tanta dixerat de Christo, ut ipsi ponant spem in eo solo, in quo omnia sunt; non alicui elementorum uel angelorum se subiiciendos putent: hic solus colendus est, et ad hunc non estimandus est quisquam. In uniuersa. Que noua creatura modo est sub celo, adhuc tamen est peregrina, sed tamen ueniet ad  gloriam.

uERS. 24.---Adimpleo. Ea passionum que Christus sustinuit, uel que modo sustinere precepit, que adhuc desunt adimpleo, id est paratus sum pati.

uERS. 25.---Factus sum ego. Ministrum Euangelii a Deo per Christum se factum dicit, ut ministerium a Deo ceptum, per idoneum seruum impleatur, quod ignotum fuit a seculis. Data est mihi. Ut impleam quod Deus preordinauit de uobis, uos scilicet per incarnationem saluari. Hoc dicit, ne uideatur salus non esse promissa gentibus. uel, mihi data est in uobis, tantum est enim quod a meis queritur, quantum si a meipso.

uERS. 28, 29.---Corripientes. Contradicentes corripimus  et uincimus, et obedientes docemus. In omni sapientia. uera sapientia est, cum Christus agnoscitur. Ut exhibeamus, etc. In quo. Quasi dicat: Labori meo adiungit Deus miracula ad confirmationem.



CAPUT II.

uERS. 1.---uolo, etc. Sequitur: Pro uobis. Non enim minus pro his quos non uidit, quam pro his quos uidit sollicitus fuit Apostolus.

uERS. 2.---Instructi in caritate. Quam Deus ad nos habuit, qui pro nobis Filium tradidit. In omnes diuitias. Id est copias intellectus pleni, ubi perfecte de humanis et diuinis habeant intellectum, uelut de anima et de supernis spiritibus. Aliter enim nemo ad cognitionem Dei ascendit.

 Dei Patris, etc. Ut sciatis quod alia persona sit Pater a Filio, quamuis idem in substantia cum eo. Ad cognitionem si tenditis, ad Christum tantum recurrite, quia in eo sunt omnes copie, sed abscondite, et ideo ne miremini si in Christo estis, et eas nondum inuenistis, quia non omnibus patent, sed his qui petunt et pulsant.

uERS. 4.---Hoc autem. Non solum dico ut ad ea tendatis que nondum habetis, sed ut nemo decipiat, et ratione mundanarum rerum abstrahat a spe que est in Christo.

uERS. 5.---Sed et spiritu. Sanctis datum est in spiritu uidere remota. Caueant ergo sibi quorum actus magistrum non latent.

 Gaudens. Per hoc promptiores facit circa Euangelium, quia gaudere se dicit in dispositione conuersationis eorum et fidei stabilitate, ut scientes unde placeant Deo in eo fierent firmiores.

uERS. 7.---Radicati. Minores in actiua uita. Super alios edificati in ipso. Id est uos maiores qui in contemplatione estis.

uERS. 8.---Fallaciam. Quod de lege pseudopredicatores dicunt. Et inanem. Quia in hac falsitate nulla utilitas, quod solet aliquando esse in falsis. Secundum elementa. Illos tangit qui prudentius idola exponunt dicentes, Iuno est er, Neptunus mare; ideo cum diceret secundum philosophiam et inanem, addit, secundum elementa mundi: quasi admonens ne qualescunque adoratores simulacrorum, sed et  quasi doctores et interpretatores signorum cauendos esse.

uERS. 9.---Corporaliter. Non quia corporeus sit Deus, sed uerbo translato usus est, quia in templo manufacto, non corporaliter, sed umbratiliter habitauit, id est prefigurantibus signis. Corporaliter, quia in Christi corpore quod sumpsit de uirgine tanquam in templo habitat Deus, sed non ita in sanctis, quia ille caput in quo omnes sensus, insistit; quasi solus tactus, quibus datus est spiritus ad mensuram, de quibus non potest dici: uerbum caro factum est , nec quisquam illorum dicitur unigenitus Dei.

uERS. 12.---Consepulti ei. Id est ad similitudinem sepulture eius baptizati. Per fidem operationis. Id est  credendo opera Dei. Exponit unum de operibus Dei, quod precipue necesse est credere uolentibus resurgere, scilicet quod Christum suscitauit Deus, et quod exemplo Christi suscitabit illos unde subdit: Qui suscitauit, etc.

uERS. 14.---Delens. Non solum uobis gentibus Deus donauit, sed et nobis Iudeis preuaricationes, que sunt ex lege, dimisit. Et hoc, Delens.

Chirographum. Dicit peccatum Ade, quod tulit et fixit cruci, non autem solum alia: quia nisi hoc et alia tolleret, non liberaremur a morte et inferno. Dum innocens occiditur, peccatum crucifigitur. Decretum, est sententia in cunctis hominibus aduersa, qua dictum est: Morte moriemini, etc.

 Affigens illud. Ut iam cesset, cum omnia sacrificia in oblatione ueri agni sint adimpleta.

uERS. 15.---Exspolians principatus et potestates. Auferendo Abraham, Isaac et ceteros iustos. Traduxit, longe ab hoc regno ad celum duxit. Confidenter. Id est cum spe uictorie. Triumphans, id est expugnans illos in cruce, quod non est in abscondito, sed palam. Si quis enim perfectionem Ecclesie respicit, aperte uidetur uictus antiquus hostis. uel, principatus et potestates traduxit, id est ab Ecclesia exterminauit. Triumphans illos in semetipso. Morte sua. Uno quippe uerissimo sacrificio pro nobis oblato, quidquid culparum erat ,  exstinxit: unde ergo accepit diabolus exterius potestatem Dominice carnis occidende, inde interior que nos tenebat potestas eius occisa est.

uERS. 17.---Que sunt umbra, etc. Tunc fuerunt huiusmodi precepta, que non seruare peccatum erat, nunc testimonia et confirmatio ueritatis. Ego Scriptura que tunc fuit exactrix operum significantium, nunc testis est rerum significatarum: et que tunc obseruabatur ad prenuntiationem, nunc recitatur ad confirmationem. Corpus autem. Id est, ueritas huius umbre est Christi, id est, ad Christum pertinet. uel illa omnia sunt corpus Christi, id est significant corpus Christi, uel quod sumpsit de uirgine, uel quod est Ecclesia.

uERS. 18.---uolens. Id est amans ea que non  uidit. uel, uolens scilicet suadere que non uidit, scilicet legis ceremonias quarum rationem ignorat. Inflatus. Non aliud intelligit inflatus quam sensualitas capit.

uERS. 19.---Constructum, etc. In unum per coniunctionem, quia idem credunt, et eadem operantur. Et subministratum in subseruiendo. Per nexus. Id est per caritatem, sine qua membra non coherent, nec inuicem seruiunt, nec uiuunt. In augmentum Dei. Augetur Deus redeuntibus, sicut comminuitur deserentibus.

uERS. 20.---Si ergo mortui. Hactenus monuit stantes ne seducerentur, nunc eos aggreditur, qui iam aliqua de lege seruabant; quasi dicat: uos uidete  ne seducamini, sed uos aliis dicite quare legem seruatis? Elementa dicit creaturas huius mundi. Si, inquit, cum fidem Christi accepistis, estis separati a peccato, et ab elementis mundi, id est ab abstinentia, et ab omni superstitione creaturarum mundi. Quid adhuc, etc. Potest accipi cum Christo ac sicut Christus.

uERS. 22.---Que omnia ipso usu, etc. Si quis utitur eis Iudaico ritu, ut ab his abstineat, illis utatur, credens inde iustificari, ducunt in mortem. Ista dico iam existentia secundum precepta et doctrinas hominum, etc., non Dei: postquam enim ueritas uenit, iam non hec Deus precipit, sed Pharisei et auctoritate hec precipiunt, et rationibus docent.

 uERS. 23.---In humilitate, etc. Non intelligitur hic illa humilitas que est uirtus, sed sicut ex Greco intelligitur, ea qua mens sentit humilia, id est utilia et terrena, id est deiectione anime, et sunt: Non ad parcendum corpori. Quia in illis obseruantiis multus labor est, qui est inanis, et non sunt: In honore Dei, cuius consilium, irritum dicitur, nec sanctorum, quorum fides destruitur et non sunt: Ad saturitatem carnis, quia multa subtrahunt. In superstitione, etc. Simulata est religio ut uideantur uera que falsa sunt, que mentes in terra humiliat, ne erigantur ad superna; et obest corpori, cuius caput Christus: non in honore quia truncati capite Christo explentes sensum carnis. Sagina enim carnalis est sensus traditio  humana, quia hoc dicit sufficere quod carnis tradit prudentia.



CAPUT III.

uERS. 1.---Que sursum sunt. Non loco, sed merito excellentie.

uERS. 2.---Que sursum. Spiritualia, que significabantur per carnales obseruantias, hec sunt, gloria eterna et que ad eam ducunt.

uERS. 3.---uita uestra abscondita. Hoc est, tempus uestrum nondum aduenit, quia nondum uenit estas, id est Christi aduentus, ubi discernentur arbores fructuose a sterilibus; sed tempus terrena amantium semper est paratum. Cum autem Christus apparuerit, hoc est tempus nostrum.

uERS. 5.---Mortificate, etc. Post rationes de plenitudine  Christi, generalis exhortatio ad omnes de moribus subditur, ne ad priorem consuetudinem redeant. Membra uestra. Id est partes ueteris hominis, uel membrorum concupiscentias. Fornicationem, etc. Describit delicta que membra appellat, ut post acceptam ueritatis rationem bone uite operam darent. Multum obest scire rationem ueri, et non eam factis exsequi. Qui enim scit uoluntatem Domini, et non facit, plagis uapulabit multis . Et auaritiam. Sub uno nomine duo pessima prohibet, idololatriam et auaritiam, que non est dispar malitia, quia radix omnium malorum, et pene uno explentur opere: quia sicut idololatria uni Deo auferre nititur gloriam, ne solus nomen deitatis habeat, ita auarus in Dei res se extendit, ut solus usurpet  que Deus omnibus fecit: utraque Deo inimica, quia negant Deo que eius sunt.

uERS. 7.---In quibus et uos ambulastis. Hoc me morat ut se euasisse gaudeant et de cetero caueant.

uERS. 8.---Nunc autem. Supra uetuit grauiora, nunc minora, ne hec putentur non periculosa. Sunt qui non habent consuetudinem ebrietatis, qui aliquando inebriantur: sicut etiam sunt qui non habent consuetudinem mentiendi, et tamen aliquando mentiuntur, sic et in aliis fit. Prohibet ergo aliquando mentiri, et precipue assidue mentiri.

uERS. 10.---Qui renouatur. Renouatio mentis dicitur secundum Deum, ut in epistola ad Ephesios legitur, uel secundum imaginem Dei, ut hic legitur. Sed ideo secundum Deum ne secundum aliam creaturam  fieri putetur.

uERS. 14.---Charitatem. Ipsa est enim eminentior uia que supereminet scientie et omnibus preceptis. Hec est uestis Domini inconsutilis desuper contexta. Inconsutilis ne aliquando dissutilis, que ad unum peruenit, quia caritas in unum omnes colligit.

uERS. 15.---Pax. Hec est necessaria ad unitatem corporis, quam ipsa fecit. Pax Dei. Potest pax dici que non habet caritatem; caritas uero semper secum habet pacem.

uERS. 16.---Docentes et commonentes. Hoc dicit, ut doctrina fiat illis qui nesciunt, et commonitio illis qui sciunt.

 uERS. 17.---Omne quodcunque. Quia precepit supra Deum laudari in corde, nunc et in uerbis et in factis nomen Dei laudari, et exaltari hortatur: ut sic uerba nostra et opera careant reprehensione, ut magnificetur Dominus, cuius magisterio inuituperabiles sunt discipuli. Omnia. Non solum que facitis in uerbo uel opere, sed omnia, etiam cogitationes, et si qua sunt alia. uel quidquid facitis, facite omne, id est perfectum, Deo attribuendo, et hoc est, facientes in nomine. Gratias agentes. Tunc uere agimus gratias Deo per Christum, si modum preceptorum eius custodiamus.

uERS. 21.---Patres. Modestos precipit patres esse filiis, ne coarctati ab illis, delinquant in illos,  et Deum offendant. Ira enim inconsiderata res est, ita ut aliquando nec sibi parcat qui irascitur.

uERS. 23.---Ex animo operamini sicut Domino. Eam Deus innocentiam probat, qua homo non metu pene fit innocens, sed amore iustitie: nam qui timore non peccat, quamuis non noceat aliis, sibi tamen plurimum nocet. Simulata equitas non est  equitas, sed duplicatum peccatum. In quo est iniquitas et simulatio.



CAPUT Iu.

uERS. 3.---Ostium. Id est os meum faciat apertum: quod ad hoc datum est, ut inde prodeat uerbum. Apertum est, quando multa et magna dicit.

uERS. 5.---Tempus redimentes. Id est opportunitatem predicandi eis, aliquibus modis, preparantes.

uERS. 8.---Ut cognoscat que circa uos sunt et consoletur corda uestra, etc. Magis cauet qui se uidet cognosci, quam qui se uidet ignorari.

uERS. 10.---Accepistis, quod rediit ad me, et ideo si uenerit.

 uERS. 16.---Facite ut et in, etc. Ex hoc loco intelligimus, quod generales sunt instructiones Apostoli, et ad omnium hominum profectum scripte sunt epistole.

uERS. 18.---Memores estote, etc. Antequam salutationem ponat, premittit exhortationem dicens: Memores, etc.





EPISTOLA I AD THESSALONICENSES. *



ARGUMENTUM.


Thessalonicenses sunt Macedones. Hi in Christo Iesu accepto uerbo ueritatis perstiterunt in fide,  etiam in persecutione ciuium suorum. Preterea, nec receperunt falsos apostolos, nec ea que a falsis apostolis dicebantur. Hos collaudat Apostolus, scribens eis ab Athenis, per Tichicum diaconem, et Onesimum acolythum.



CAPUT PRIMUM.

uERS. 1.---Siluanus et Timotheus. Nominibus illorum prescribitur salutatio, sed sensus et uerba huius epistole solius apostoli sunt.

uERS. 2.---Gratia uobis et pax. De more suo salutationem premittit, qua premissa de bonis eorum gratias agit, commemorans non solum fidem et opera, sed etiam conuersionis modum et malorum sustinentiam.

 uERS. 3.---Ante Deum. Inde ita certi ac si iam uideatis, et ita eos animat.

uERS. 5.---In Spiritu sancto. Quia per me recepistis dona Spiritus, non parce, sed in plenitudine. Quales fuerimus, etc. Per hoc etiam quod nos passi sumus in exemplum uobis, patet quod Deus uos dilexit et elegit.



CAPUT II.

uERS. 1.---Quia non. Hoc de illo scitis, quia non fuit in prosperitate seculari, que inanis, sed in multa sollicitudine pro aduersis: et propterea habuimus fiduciam non in nobis qui fragiles, sed in Domino.

 uERS. 2.---In Philippis. Pressuram quam hic commemorat, passus est propter spiritum pythonem, quem a puella eiecerat.

 uERS. 3.---Exhortatio. Hic contra pseudoapostolos uidetur incipere commemorans de Euangelii ueritate, deinde sua inter nos prudenti conuersatione. In dolo. Etiam ueritas est in dolo quando non pro amore ueritatis et utilitate auditorum predicatur, sed ut gloria uel aliud lucrum acquiratur.

uERS. 4.---Non quasi hominibus placentes. Hoc nisi ipse operetur in nobis, uitare nequimus. Quas enim uires nocendi habeat humane glorie amor non sentit, nisi qui ei bellum indixerit: quia si cuiquam facile est laudem non cupere, dum negatur, difficile est tamen ea non delectari cum offertur.

uERS. 5.---Neque. In hoc tangit pseudoapostolos, qui se potius quam Dei doctrinam commendari uolebant. Apostolus autem, qui gloriam non ad presens,  sed in futuro querebat, se humilem faciebat, ut Dei predicatio exaltaretur. In occasione. Non dico in auaritiam, sed nec feci uel dixi, in quo esset occasio auaritie. Inde est. Deus testis, qui nouit cor: hoc enim non ita patet hominibus.

uERS. 7.---Possemus uobis, etc. Intantum grauat pseudoapostolorum causam ut se abnuere dicat, cum liceret illi subsidia requirere ad comprimendum illos quibus nec facultas erat, nec pudor poscendi. Apostolice autem potestatis debitum uocat onus, propter pseudoapostolos, qui illud indebite usurpantes importune a plebibus exigebant. Filios suos. Alienos filios quandoque nutrit mulier pro mercede, non ex amore: proprios uero, ex dilectione.

 uERS. 12.---uocauit, uocatione que est secundum propositum.

uERS. 13.---Ideo. Quia uos uocauit, gratias agimus. uocauit dico, quod inde apparet, quia uos cito et firmiter recepistis uerbum etc. Auditus Dei. Id est, quod audiuimus a Deo, uel in quo auditur Deus. Sicut est uerbum Dei. Tanta enim deuotione receperunt uerbum, ut probarent se intellexisse Dei esse doctrinam.

uERS. 14.---uos enim imitatores, etc. Multa dixit contra pseudo: iam ne pro sua uel apostolorum tribulatione moueantur, hortatur.

uERS. 16.---Peruenit. Ideo semper implent peccata, quia ira Dei peruenit ut excecentur. Usque in finem. Quia in fine seculi conuertentur Iudei nonnulli.

 Ore, aspectu, etc. Os et aspectus cessabant, quia coram alloqui non poterat Apostolus; sed cor et sollicitudo non quiescit.

uERS. 18.---Sed impediuit. Quod Deus impediri permiserit, ad maiorem coronam istorum est, quia steterunt eo absente.

uERS. 19.---Que est, etc.  Quanti est hoc ardoris? Nunquam pater et mater si simul essent congressi, et suum miscuissent desiderium, potuissent ostendere suum desiderium ex equo respondens Paulo. Magis, inquit, exsulto propter uos quam propter coronam. Cogita ergo quantum sit integram adesse Ecclesiam que a Paulo fuit plantata, et egit radices.

 Aut corona glorie. Si modo gloria, quid apud uerum iudicem?



CAPUT III.

uERS. 2.---Ad confirmandos uos. Propter hoc ipse uenire desiderauerat.

uERS. 6, 7.---Sicut nos quoque uos: ideo. Quia hec annuntiauit, non pro eius presentia, consolati sumus.

uERS. 9.---Quam enim gratiarum, etc. Nihil est enim tam dignum, quod sufficere possit ad compensationem acquisite salutis gentium.

uERS. 13.---Sine querela. Ne uos de malis conqueramini, uel ita sitis innocentes, ne quis de uobis possit conqueri, et ut sitis etiam. In sanctitate. Id  est, uirtutum consummatione per hoc exsistentes ante Deum, non ad aspectus hominum.



CAPUT Iu.

uERS. 1.---De cetero. Hactenus patientiam perfectis in sua uel in illorum tribulatione suasit, nunc minoribus de munditia suadet, exhortans eos ad continentiam. Quemadmodum. Audiendo et intelligendo a nobis, id est a me et Siluano. Quomodo uos oporteat ambulare, etc., sic et ambuletis, recte conuersando. Et placere Deo. Ille placet Deo, qui fidem rectam quam habet, exsecutione uirtutum et perfecte operationis decorat. Sic et ambuletis. Est ordo: rogamus ut ambuletis quemadmodum accepistis.  Ut abundetis magis. Hoc non mutatur in ordinatione littere.

uERS. 2.---Scitis enim que precepta.  Sanctificatio ab omni incontinentia reuocat Christianum, cui incontinenti non expedit sanctum Christi corpus attingere, maxime cum Moyses Iudeos sanctificare uolens, populum totum ab omni femina se continere precepit, ut Dei potiri presentia mererentur.

uERS. 4.---uas suum. Id est uxorem, possideat dominando ei, et hoc, In sanctificatione, abstinendo in festis a coitu, Honore. Non turpiter abutendo ea.

uERS. 8.---Qui etiam dedit, etc. Ad hec peragenda dedit uobis spiritum, ne ergo tantum adiutorem  spernatis, qui in corpore subdito peccatis non habitat. uel nobis apostolis, ut maior esset auctoritas predicandi et arguendi.

Rogamus autem uos fratres, etc. Non est predictis legibus contraria exhortatio. Etenim accidebat, ut alii quidem liberaliter suppeditarent egentibus, alii uero propter eorum munificentiam, operari negligerent. Iure ergo et illos laudauit, et his dedit utile consilium.

uERS. 11.---Operam detis. Quasi dicat: Difficile est dimittere consuetudinem, sed cogite uos. Et operemini manibus. Opus agendum est, non otiandum: quia et honestum est, et quasi lux ad infideles, et non de iderabitis rem alterius, nedum rogetis uel tollatis.

 uERS. 12.---Nolumus autem. Post exhortationem de continentia, et post correctionem a curiositate, mortuos resurrecturos confirmat, et per Christi resurrectionem, et sua auctoritate.

uERS. 13.---Per Iesum adducet cum eo. Semper euntes, eum sequendo uenerunt ad somnum mortis, unde et in alia scribitur Epistola: Nos qui uiuimus.

uERS. 14.---Eos. Non solum eos qui uiui inuenientur, sed et mortuos, de quibus dubitatis. Qui dormierunt. Christum dicit mortuum, fideles dormientes, ut magis credant resurrectionem: Christum mortuum appellat, ut dum audiuimus illum mortuum fuisse et resurrexisse, nos quoque speremus resurrecturos  per uirtutem diuinitatis eius.

uERS. 15.---Quoniam ipse Dominus. In propria persona.

In tuba Dei.  Hec tuba omnes excitabit et inimicos terrebit, suos ad bellum inuitabit, ut expugnent aduersarios, et effugiant a facie Domini atque mittantur in gehennam. Et iterum sicut tuba quondam in festis conuocabat populum Hebreorum: sic hec tuba conuocabit ad solemnitatem eterne letitie populum sanctorum Deo, inquit, iubente et uoce archangeli atque tuba Dei sonante. Descendet. Non humilis ut prius, sed iubens uoce, uel sui ipsius uel archangeli, uel angelorum qua faciet resurgere mortuos que dicitur tuba, quia  manifesta, uel quasi ad bellum, que erit Dei et Christi, cui Deus dabit efficaciam.

uERS. 16.---In nubibus. Quia nubes suscipiet eos, ut Christum in ascensione suscepit, unde alius interpres dicit: Baiulis nubibus.



CAPUT u.

uERS. 1.---De temporibus. Id est an estate, an hieme, an die uel nocte. Et momentis. Scilicet qua hora dici uel noctis uenturus sit Christus.

uERS. 2.---Dies Domini. Hic dies est hominum pro libitu suo, sed tunc erit dies Domini. Sicut fur. Ita improuisus ueniet malis tunc, quod et in obitu cuiusque fit. Sicut fur, non dico die sed nocte, cum latentius uenit, et homines dormiunt, tunc omnia subripit: ut qui diuitem se putabat, euigilans nichil  inueniat. Ita multi hic bene securi, nichil boni se habere tunc inuenient. Propter hoc incepit de temporibus ut moneret eos cauere sibi, ne ita deprehendantur.

uERS. 3.---Cum enim dixerint. Nam sicut in uerbis Danielis inuenitur: Regnabit Antichristus et ministri eius tribus annis et dimidio, et interficientur ab illo Elias et Enoch, sicut et in Apocalypsi habetur: Et tunc erit talis tribulatio, qualis ante non fuit, nec post erit. Postea interficietur a Michele cum maxima parte suorum.

uERS. 5.---Filii lucis. Fides est lux que facit diem, id est habitum uirtutum; econtra tenebre sunt infidelitas, nox habitus uitiorum. Non sumus noctis neque tenebrarum, etc. Id est, in presentibus  non torpeamus, sed uigilet mens attendens hec caduca, et sobrie his utamur, non quasi bonis nostris sed ad sustentationem datis. uere nos qui non sumus noctis non debemus dormire. Nam qui dormit, propter noctem dormit, id est uitia et peccata sua traxerunt eos ad hoc, ut obliti uite eterne in istis requiescant, et qui ebrii sunt, his immoderate utendo; ex nocte uitiorum hoc habent.

Induti loricam, etc. Sicut lorica munit uitalia, ita fides et caritas nos contra appetitum terrenorum.

uERS. 13.---Ut habeatis illos. Necessaria eis ministrando, et reuerentiam dignitati exhibendo. Quid enim prodest honorem sine fructu habere? Sicut diuitie negligentiam pariunt salutis, ita egestas dum  satutari querit, a iustitia declinat. Ideo in alia epistola precipit presbyteros duplici honore esse honorandos.

 uERS. 15.---Malum pro malo. Tunc malum pro malo redditur, si corripiendus non corripitur, sed praua dissimulatione negligitur. In omnes, etc. Generaliter ad omnes. Sine intermissione. Id est, semper iuste uiuite et eterna desiderate. Iustus nunquam desinit orare, nisi desinat iustus esse. Semper orat qui semper bene agit. Ipsum enim desiderium bonum, oratio est; et si continuum est desiderium, continua est oratio.

uERS. 18.---In Christo. Est ostensa uoluntas Dei, quia hec fuerunt in Christo, in quo nichil Deo displicuit. Spiritum nolite. Quia uoluntas Dei est facere hec omnia, uos maiores qui habetis per Spiritum sanctum, donum intelligentie, nolite illud abscondere, quo merito et uos perderetis. uos subditi prophetias  illorum nolite spernere, tamen non omnia indiscrete accipiatis, sed probate, id est ratione discutite, et quod bonum inuenitur tenete. Spiritum nolite exstinguere, id est: Si cui Spiritus sanctus ad aurem quid reuelat, noli prohibere loqui quod sentit. Spiritum sanctum qui datus est nobis, non quantum in se, sed in nobis, exstinguimus, dum peccando fugamus.

uERS. 23.---Ipse autem Deus pacis sanctificet uos per omnia, etc. Id est, ego ita prelatos et subditos moneo, ipse autem Deus est qui potest. Spiritus uester. Ratio seruetur integra, non consentiendo carni. Et Anima. Id est, sensualitas seruetur integra, seruiendo rationi. Et corpus. Ut nichil agatis eius ministerio. Unde aliquis conqueratur. Aliquando inquinatur  anima per cogitationem malam et est mundum tamen corpus. Ideoque spiritum integrum in homine dicit esse debere. Si autem mala uita, uel cogitatio intercedat, non erit spiritus. Spiritus et anima et corpus quibus homo constat, scilicet illud quo intelligimus, et illud quo uiuimus et illud quo uisibiles et contrectabiles sumus, que rursus duo dicuntur, quia sepe anima cum spiritu nominatur. Sine querela. Aliud est esse sine peccato, quod de solo in hac uita Unigenito dictum est. Aliud est esse sine querela, quod de multis iustis etiam in hac uita dici potuit. Quia est quidam modus bone uite, de quo etiam in ista conuersatione, iusta querela esse non possit. In aduentu. Hoc est usque ad finem uite.

uERS. 24.---Fidelis. Quasi dicat: Oro ut sanctificet,  ut sanctificatos seruet, nec inde dubitandum est, quia uerus est in promissis, qui uocauit uos ad hoc ut sancti essetis.





EPISTOLA II AD THESSALONICENSES. *



ARGUMENTUM.


Ad Thessalonicenses secundam scribit Epistolam Apostolus, et notum facit eis de temporibus nouissimis, et de aduersarii deiectione. Scribit hanc Epistolam ab Athenis per Titum diaconem et Onesimum acolythum.



CAPUT PRIMUM.


uERS. 3.---Gratias agere, etc. Hic gratias agit Deo de bonis eorum, ne forte de tanto bono quod ex Deo habebant, extollantur, tanquam a seipsis habentes. In inuicem. Ut scilicet, qui diligitur diligat alios, et mutuis obsequiis caritatem ostendat.

 uERS. 5.---In exemplum iusti, etc. Si enim tam seuere punit peccata in penitentibus, quid faciet induratis? Hoc dicit, ut intelligatur quod non parcit impiis qui non parcit iustis. Iusti: si tamen iustum est, quod constat esse. Non enim ponitur hic, si tamen, pro dubitatione, sed pro affirmatione, unde alius interpres ait: Siquidem iustus est, etc.

uERS. 7.---In reuelationem. Incipit ostendere quam horribilis tribulatio illis, et quam iucunda requies istis futura est.

uERS. 8.---Domini Iesu. uenientis in flamma ignis non quod sit flamma circumdatus, sed per effectum, quia inimicos exuret. His qui non nouerunt Deum. Nam alii sunt qui nesciunt legem.

uERS. 9.---Qui penas dabunt. Id est sustinebunt.  Dare enim aliquando ponitur pro sustinere, ita et hic. Et congrue, qui enim patitur, dat ei quem offendit, penas quasi gratas. In interitu eternas. Quasi dicat: Semper sentient penas, non tamen semper deficient.

Cum uenerit glorificari, etc. Ipse enim clarus et mirabilis uidebitur in credentibus, seuerus autem apparebit in incredulos, cum eos penis eternis coarctabit. Et est horum uerborum breuis sensus: ueniet punire malos, et glorificare bonos.

uERS. 10.---Quia testimonium. Ideo uobis tribulatis dat requiem nobiscum, quia testimonium, id est quidquid diximus de illo die iudicii, credidistis de gloria bonorum et pena malorum.

uERS. 11.---In quo. Ordo uerborum talis est: In quo die oramus, ut dignetur, id est dignos iudicet:  Semper oramus. uel in quo, id est pro quo, uel cuius diei periculo uitando, semper orandum est. Opus fidei. Id est, confessionem que proprie est opus fidei in uirtute, ut a confessione nullo modo flecti possint. uel, opus fidei, omne bonum quod fides exigit: et sine quibus fides mortua est. In uirtute perseuerantie, ut scilicet det uobis perseuerantiam usque ad finem.



CAPUT II.

uERS. 1.---Rogamus autem uos, fratres, per aduentum Domini nostri Iesu Christi, etc. Hucusque dixit se eis gratias agere et orare, hic determinat de die iudicii, obsecrans eos ne leuiter et facile de aduentu Domini quasi de prope imminenti opinionem recipiant uel terreantur.

uERS. 2.---Non cito moueamini. Quasi dicat: Si moueamini; cito est, nichil enim uobis infertur quod diu duret. Neque per spiritum. Id est, si malignus spiritus, quasi angelus lucis apparens in uisione hoc uobis persuadeat. uel, si quis dicat per Spiritum sanctum reuelantem hoc se cognouisse quod dies iudicii immineat, nolite credere. Neque per Epistolam. Solent enim tergiuersatores, ut fallant, sub nomine clari alicuius uiri epistolam fingere, ut auctoritas nominis possit commendare quod per seipsum recipi non posset. Quasi instet dies Domini. Non hoc ita dicit quin uelit, ut habeant succinctos lumbos et lucernas ardentes in manibus, exspectantes quando reuertatur Dominus a nuptiis.

 uERS. 5.---Quoniam nisi uenerit. Occulte loquitur de destructione imperii Romani, ne irritaret eos ad persecutionem Ecclesie. uel hoc dicit de spirituali imperio Romane Ecclesie, uel discessione a fide. Nisi uenerit refuga primum. Sic aliqui codices habent. Quod nulli dubium est de Antichristo eum dixisse, quem refugam uocat: utique a Domino Deo. Si enim hoc de omnibus impiis merito dici potest, quanto magis de isto! Filius perditionis. Antichristus, non per naturam, sed per imitationem.

uERS. 4.---In templo. uel, templum. Nonnulli non ipsum principem tantum, sed uniuersum corpus eius, id est, ad eum pertinentem hominum multitudinem simul cum ipso principe hoc loco intelligi uolunt: rectiusque dici putant, sicut in Greco est,  non in templo, sed in templum Dei sedeat, quasi ipse cum suis sit templum Dei, quod est Ecclesia. Sicut dicitur: Sedet in amicum, id est ut amicus.

uERS. 6.---Scitis. Eos scire dicit quid detineat, nec aperte exponit, et ideo nos nescimus, nisi quod quidam suspicantur de Romano imperio dictum fuisse, donec tollatur, uel de medio fiat. Et ideo Apostolum non id aperte scribere uoluisse, ne calumniam scilicet incurreret, quod Romano imperio male optauerit, cum speraretur eternum. Suo tempore. Completa accessione ad Romanum imperium, et ad Romane Ecclesie obedientiam, aderit discessio ab utroque imperio: qua impleta aderit ille iniquus, impleto tempore misericordie quo plenitudo  gentium intrat ad fidem: reuelabitur discessio, et sic instabit dies Domini.

uERS. 7.---Nam mysterium, etc. Iam in ipsis initiis accessionis inuenitur iniquitas, sed mystica, id est pietatis nomine palliata, ut uelint haberi ministri Christi cum sint pseudo. Diabolus occulte per Neronem et alios occidebat martyres, sicut per illum tunc aperte facturus est, occidendo Eliam et Enoch aliosque plurimos: et sunt Nero et alii umbra futuri Antichristi, sicut Dauid et Abel Christi. Donec de medio fiat. Id est, tollatur illa potestas Romani imperii de medio mundi: quia omnes undique Romam quasi ad caput confluebant. uel, qui fidem tenet, teneat, donec ipsa refrigescat. uel, qui detinet illum, id est accessio ad fidem, detineat, donec ipsa tollatur de medio. uel, donec iniquitas, que modo est mystica, fiat de medio, id est quasi de communibus, ut non erubescat homo adulterari uel furari, sicut nec ambulare uel loqui. De medio fiat. Scilicet discessio, id est manifeste appareat: et tunc iam reuelata discessione a Deo uero, iam refrigerata caritate ex abundantia iniquitatis reuelabitur, etc.

uERS. 8.---Spiritu oris sui. Id est uirtute Spiritus sancti, qui dicitur spiritus oris, quia ab eo procedit.

uERS. 9, 10.---Mendacibus et in omni seductione. Signa illa uocantur mendacia, uel quia non uera ut  uidentur, sed phantastica erunt. uel si uera, Dei permissione ad mendacium trahent.

Ideo mittet illis Deus.  Deus diabolum ista facere permittet, etc., usque ad alias iniustissime iudicatum.

uERS. 12.---Primitias in salutem. Ut scilicet non in illo periculoso tempore ultimo, sed in primitiua Ecclesia crederemus in Christum, atque fidem confiteremur. uel, nos apostolos primitias omnium credentium, quia apostoli primi crediderunt, et hoc in salutem omnium gentium.

uERS. 13.---In acquisitionem glorie Domini nostri Iesu Christi. uel, ut sitis acquisitio, in qua Deus glorificetur.

uERS. 15.---Et dedit consolationem. Promittendo  celorum regnum. In gratia. Id est per gratiam quam dedit, speramus eterna. uel hec omnia dedit non merito nostro, sed in gratia sua.



CAPUT III.

uERS. 1.---De cetero, fratres, orate. Orandum esse hortatur, ut dignetur Deus doctrinam suam infatigabili cursu dirigere et transfundere per ora apostolorum in aures audientium, et ab auribus in corda, ut compescantur malorum seditiones.

uERS. 2.---Ut liberemur. A pseudo, ne nostros seducant, uel nobis insidias tendant. uel, liberemur ab importunis, id est infidelibus qui resistunt uerbo Dei, nec stant in portu quietis. Et malis, qui persequuntur infideles. Ideo dico liberemur, quia nondum  acceperunt omnes fidem per me qui accepturi sunt. Non enim omnium est fides. Id est, nec uobis orantibus omnes sunt credituri, sed tantum preordinati in adoptionem filiorum.

uERS. 6.---Denuntiamus. De curiosis incipit et otiosis, monens bonos ut eos corripiant.

uERS. 7.---Scitis quomodo oporteat nos imitari. Et cum illi hec non faciant, debetis uitare. uel,  non ambulant secundum traditionem. Scitis enim quomodo me habui, quod in illis non uidetis, quasi dicat: Non est opus ut exponam uobis eam traditionem quia eam scitis, quod non inquieti fuerimus, ut ii qui aliena negotia curant, uagantes hac illac.

uERS. 9.---Sed ut nosmetipsos. Notandum quia Apostolus non solum uerbis docebat, sed hortabatur et factis. Idonei enim magistri est que docet uerbis, operibus explere.

uERS. 10.---Quoniam si quis non uult operari. Dicunt quidam de operibus spiritualibus hoc Apostolum precepisse, alioquin si de opere corporali hoc diceret, in quo uel agricole uel opifices laborant, uideretur sentire aduersus Dominum, qui dicit in Euangelio: Nolite solliciti esse, quid manducetis  , etc. Sed superflue conantur et sibi et ceteris caliginem obducere, ut quod utiliter caritas monet, non solum facere uelint, sed nec intelligere, cum multis aliis locis epistolarum quid hic sentiat Apostolus apertissime doceat. uult enim seruos Dei corporaliter operari unde uiuant ut non compellantur egestate necessaria petere. Nec est contra illud quod predictum est: Nolite solliciti esse quid manducetis, etc. Non enim hoc ideo dictum est, ut non procurent quantum necessitati sat est, unde honeste potuerunt, sed non ut ista intueantur, nec propter ista faciant quidquid Euangelii preconio facere iubentur.

uERS. 11.---Curiose agentes. Hoc factum abhorret disciplina Dominica, eorum enim deus uenter  est, qui feda cura necessaria sibi prouident.

uERS. 13.---Nolite deficere. Quia etsi operentur, possunt tamen nonnullis indigere. Et ideo monet, ne illi qui habebant unde seruis Dei necessaria preberent, hac occasione pigrescerent. Non enim in reprehensionem uenit qui humanus est in largiendo, sed hic qui, cum possit laborem ferre, otiose uult uitam agere.





EPISTOLA I AD TIMOTHEUM. *



ARGUMENTUM.


 Timotheum instruit et docet de ordinatione episcopatus, et diaconii, et omnis ecclesiastice discipline, scribens ei a Laodicea per Tychichum diaconem.



CAPUT PRIMUM.

uERS. 2.---Gratia, et misericordia, et pax a Deo Patre. In hac salutatione tria ponit, que exoptat, cum in aliis tantum duo posuerit. Misericordia hic accipitur pro eo quod in aliis epistolis gratia dicitur, id est remissio peccatorum. Pax est tranquillitas animi, prelibatio eterne pacis. Hec communiter omnibus optari solet. Gratia uero quam hic addit, episcopis optatur, id est donatio Spiritus sancti, qua ministri Dei armantur.

uERS. 3.---Sicut rogaui. Post salutationem prius  de pseudo repellendis: incipit hic legem adhuc tenendam  docentibus.

Rogaui.  Dicit rogaui, ut affectum caritatis, et formam humilitatis ostenderet.

Fabulis et genealogiis.  Hereticus quidam inimicus legis et prophetarum, existimat Apostolum hoc loco diuina eloquia fabulas appellasse, etc., usque ad quod nusquam sacra pagina narrat.

uERS. 4.---Genealogiis. Genealogie erant quibus quidam Iudei narrabant se esse de genere Abrahe et Dauid: quasi inde eis deberetur, uel quibus narrabant Christum non esse ex Dauid oriundum.

uERS. 5.---Finis autem. In fide est edificatio Dei, quia ex fide est spes, et inde caritas, que est adimpletio legis. uel sic construe: Quidam docent  et intendunt fabulis et genealogiis, sed finis et impletio legis est caritas, quare non est opus aliis. Precepti. Dicitur precepti, pro preceptorum, quorum impletio est dilectio Dei et proximi. Unde: In his duobus mandatis tota lex pendet et prophete .

 Finis dicitur terminus, etc., usque ad cupiditas ergo refrenetur, caritas excitetur.

Conscientia bona. Conscientia pro spe. Ille enim ad id quod diligit se peruenturum desperat, cui male conscientie serupulus inest. Et fide non ficta. uel, non fictili et fragili, uel, in qua non quisque sibi quodlibet fingit, sed catholica duntaxat.

uERS. 6.---A quibus. Improbat hic aduersarios,  qui legalia tradebant.

Non intelligentes, etc. Si quando enim de praua et falsa opinione sua reprehendi et conuinci ceperint, ad defendendum id quod leuissima temeritate et apertissima falsitate dixerunt, de sanctis libris multa uerba pronuntiant, uolentes esse legis doctores, cum tamen non intelligant que loquuntur, uel de quibus.

uERS. 8.---Scimus autem. Ne uideretur legem incusare, addit: Scimus autem, etc. Sed ne iterum uideatur eam inducere, subiungit: Scientes hoc, quia iusto non est lex posita: quia non ex ea est iustus, sed ex fide. Ad quid igitur ei necessaria est lex? Ideo data est, ut uel reum puniret, uel peccare uolentem cerceret. Iustus tamen, et si ea non eget,  utitur, ut sic esset in auctoritate aliis, et futura attestaretur factis. Legitime utatur. Qui scit ad tempus datam esse legem et sub Christo deserit. Iam iustis per remissionem non est opus lege, a qua liberi sunt per Christum. Lege autem legitime utendi multiplex est modus, ut secundum aliud iustus, et secundum aliud iniustus recte dicatur legitime uti lege. Iniustus enim ea legitime utitur, quando intelligens quare data sit, eius comminatione tanquam pedagogo perducitur ad gratiam, per quam iustus fiat. Iustus uero et illa legitime utitur, cum eam tenendo iniustis imponit, ut cum iniustis ceperit inolite concupiscentie morbus incentiuo prohibitionis, et cumulo preuaricationis augeri, confugiant ad iustificantem gratiam, et per eam suauitate iustitie delectati  penam littere minantis euadant.

uERS. 12.---Gratias ago ei qui, etc. Hic ostendit mala sibi fuisse in lege. Bona uero ea; dimissa, quod fidelis est, et positus in ministerio, unde et fortis: per que ostendit legem post Euangelium inutiliter duci.

uERS. 13.---Sed misericordiam Dei. Consequuntur misericordiam et qui scienter peccant, ut Dauid, et qui ignoranter, quod facilius ignoscitur. Misericordiam consecutus sum, ex eo quod ignorans feci. uel ignorantie ponitur causa misericordie non tamen proprie, cum mala fuerit ignorantia, misericordia uero gratuita.

uERS. 14.---Superabundauit. Super maiora bona  quam olim mala. Quia non solum peccata dimisit, sed fidem et dilectionem dedit. De quibus nulli est ambigendum: Quia iehsu Christus uenit in hunc mundum peccatores saluos facere. Et iste sermo est fidelis, id est uerus et acceptabilis, quia utilis.

uERS. 15.---Omni acceptione, quia corpus et animam saluat. uel, humanus est sermo iste. Alia littera: Ut non dicam diuinus, quia si homo qui hospitio suscipit hominem, humanus dicitur, quanto magis humanus est qui in seipso suscipit hominem. Quia Christus iehsu. Nulla causa ueniendi fuit Christo, nisi quod peccatores saluos faceret.

Primus. Id est peior, quia persecutor, quo prior non erat: Nemo enim acrior inter persecutores, ergo nemo prior inter peccatores, primus ergo erat  non ordine temporis, sed magnitudine iniquitatis.

uERS. 16.---Sed idcirco misericordiam, etc. Ceterum idcirco misericordiam se fuisse consecutum iudicat, ut nemo iam peccator quibuslibet sceleribus pressus, de se desperet, imo eamdem se consecuturum ueniam hoc exemplo presumat: magnum ualde ac reuera ingens est donum. In me. Quem idoneum Deus gentibus predicatorem constituit, in quo tantum exemplum misericordie sue exhibuit.

uERS. 17.---Inuisibili. Quia ceteri dii sunt uisibiles. Non dicitur soli inuisibili, quia sunt et creature quedam inuisibiles, ut anima, que tamen sensu capi possunt: quia omnes uires eius possunt cognosci, sed ea non est nobis Deus. Inuisibilis est ergo ab  hominibus Deus in natura, secundum illud: Deum nemo uidit unquam. uidetur autem cum uult et sicut uult, non sicut est, sed quasi specie uult apparere. In futuro uero uidebunt eum filii sicut est. Soli Deo. Qui solus Deus est natura, id est, solus creat, quod de ipsa Trinitate intelligitur, non de solo Patre, ut quidam uolunt: quia non ait, soli Patri, sed soli Deo. Unus enim et solus Deus a nobis predicatur ipsa Trinitas. Et unigenitus, secundum quod est Deus apud Deum, et Spiritus sanctus in sua natura est immortalis et inuisibilis.

uERS. 18.---Hoc preceptum. Postquam commemorauit que et quanta sint beneficia Patris et Christi erga peccatores, quomodo populum imbuat disciplina ecclesiastica ostendit.

 uERS. 19.---Conscientiam. uocat cogitationes, in quibus summopere humilitas seruanda est, qua spreta in magnos quidam deuenerunt errores, sicut in principio ad Romanos ostensum est.

uERS. 20.---Quos tradidi. Utrumque Apostolus excommunicauit, ut hoc modo excludatur a Satana regnum Satane. Nulla enim creatura est, siue que in ueritate manet dans Deo gloriam, siue que in caritate non stetit querens gloriam suam que, uelit nolit, diuine prouidentie non seruiat. Sed uolens facit cum illa quod bonum est. De illa uero que hoc non uult, fit quod iustum est. Non ei tamen rependitur quod de ipsa iuste fit, sed quo animo ipsa facit, quia neque liberam uoluntatem  rationabili creature Deus negauit, sed potestatem qua iniustos iuste ordinat sibi retinuit. Tradidi. Non tamen ita ut pereant, quia nichil potest Satanas, nisi permissus, qui uexat sibi datos, unde: Iam noli peccare, ne deterius tibi contingat . Itaque Satana ad correptionem hominum utebatur ipsa potestas apostolica. Preuaricatores enim angeli cum principe suo diabolo recte dicuntur procuratores, uel actores diuine prouidentie, et diabolus magistratus huius mundi dicitur, sed magistratus sub Deo imperatore non facit nisi quantum illi permittitur, et procuratores actoresque huius mundi nichil faciunt nisi quantum Dominus sinit.



CAPUT II.

 uERS. 1.---Obsecro. Hactenus de pseudo-apostolis, hic de orationibus. Primo omnium. Id est, ante omnia fieri obsecrationes. Ordo misse hic ostenditur quod est speciale genus orationis. Obsecrationes. Siue precationem illam que fit iuxta uel ante consecrationem. Orationes. Id est ipsa consecratione. Postulationes. uel interpellationes, quasi ex debito ut quod hic geritur, in eterna uita perficiatur, ut cum populus ab episcopo benedicitur. Gratiarum actiones. De factis, que totum concludunt quasi totum sit a Deo: ut benedicamus Domino. Pro omnibus. Ut sequamur clementiam Dei, quia Deus uult omnes homines saluos fieri, etsi secundum iustitiam quosdam reprobet. Ut quietam a persecutione.

uERS. 3.---Hoc enim. Ne quis putaret hec non  esse facienda pro his quos patitur Ecclesia addit: Hoc enim bonum est. Et ne quis putaret cultu unius Dei et uita bona salutem esse posse sine participatione corporis Christi, id est sine fide Ecclesie. Unus, inquit, Deus, unus et mediator, ut omnes homines saluari nunquam fiat nisi per mediatorem Deum uerbum quod semper erat, secundum tamen carnem, factum est.

uERS. 4.---Mediator Dei, etc. Hic est arbiter ille, quem Iob desiderat, dicens: Utinam esset nobis arbiter.

 Mediator inter Deum et homines, oportebat ut aliquid haberet simile Deo, etc., usque ad alius bonus, qui reconciliat  inimicos, iehsu Christus.

uERS. 7.---Et ueritate Futura ueritas est res et merces fidei. Queris, mercedem? fides precedat. Credimus enim ut cognoscamus, non cognoscimus ut credamus. Quid est enim fides, nisi credere quod non uides? fides ergo est, quod non uides credere. ueritas, que credidisti uidere.

uERS. 8.---uolo ergo uiros, etc.  Leuauit Christus pro nobis manus suas in cruce, etc., usque ad ut ueniant tibi in mentem opera tua.

Ira, ad proximum; disceptatione, ad Deum.

uERS. 9.---Non in tortis, etc. Ne his omnibus ultra persone sue modum et mores occasioni mouende  concupiscentie studeant, sed potius per omnia bona opera sint promittentes et indicantes extra pietatem animi.

uERS. 11.---Mulier in silentio. Orandi officium dixit conuenire omnibus, et qualiter, et pro quibus, et quare, et quod ubique orandum sit. Nunc dicit, quod docendi officium solis uiris conueniat, et quales ad illud debeant ordinari, determinat.

uERS. 12.---Docere, etc. Ecce non solum habitum humilem et honestum habere mulierem docuit, uerum etiam auctoritatem docendi ei negauit, et subiiciendam uiro precepit, ut tam habitu quam obsequiis, sub potestate sit uiri ex quo trahit originem.

uERS. 14.---Adam non est.  Cum enim preuaricatorem dicat Apostolus in similitudine preuaricationis Ade, etc., usque ad nullo modo illum arbitror potuisse seduci.

uERS. 15.---Saluabitur. Etsi mulier fuit causa peccati, tamen saluabitur non solum uirgo et continens, sed etiam nupta, etsi nunquam ab opere nuptiarum cessans, si per generationem filiorum, incedens, ab hoc mundo exierit. Si permanserit in fide et dilectione et sanctificatione, ut preter proprium uirum alterum non cognoscat. Cum sobrietate. Id est temperantia, ut proprio etiam uiro temperate utatur.



CAPUT III.

uERS. 1.---Bonum opus desiderat. Opus, non dignitatem,  laborem, non delicias, non crescere fastigio, sed humilitate decrescere, ut fiat seruus et minister hominum propter Christum, ut etiam intermissa Rachele decora facie, sed non relicta, cum Iacob intret ad Liam oculis lippam, et de monte cum Moyse descendat ad campos, de otio contemplationis ad laborem actionis.

uERS. 2.---Irreprehensibilem. Idem quod ad Titum, sine crimine. Res pene contra naturam, ut sine peccato: sed eligatur, cuius comparatio ceteri grex dicantur. Unius uxoris uirum, etc. Id est monogamum post baptismum. Si enim et ante coniugem habuit que obierit, non ei imputatur, cui prorsus nouo, nec stupra, nec alia que ante fuerunt iam obsunt. Sobrium, etc. Ministri templi prohibentur  uinum et siceram bibere, ne ebrietate grauentur corda eorum, et ut sensus uigeat, semper tenuis sit.

uERS. 3.---Non cupidum. Nihil preter uictum et uestitum querentem.

uERS. 6.---Ne in superbiam. Nescit momentaneus sacerdos humilitatem, modos personarum, uel se contemnere non ieiunauit, non fleuit, non se correxit, non pauperibus erogauit. In arrogantiam, que est ruina diaboli, incidunt qui puncto hore necdum discipuli, fiunt magistri.

Oportet autem, etc. Hec clausula congruit principio, quod irreprehensibilis sit non solum a domesticis, sed ab alienis, Iudeis, gentibus, hereticis,  ut qui religioni detrahunt, iuri eius detrahere non audeant.

uERS. 10.---Nullum, etc. Crimen est peccatum graue, accusatione et damnatione dignissimum.

uERS. 15.---Ecclesia. Multorum conuocatio ad unius Dei cultum. Columna ueritatis. In se bene sustinens ueritatem ne corruat, licet tribuletur.

uERS. 16.---Apparuit angelis. Non in Deo tantum innotescit angelis quod absconditum est, sed et hic apparet eis, cum efficitur atque propalatur; ideo dicitur apparuisse angelis non iam in forma humilitatis sed in potestate; qui ergo prius uisus humilis, deuicta morte, in maiestate apparuit, ut agnoscentes angeli mysterium quod prius latuit, declaratum  in carne, genu illi flectentes quasi Deo gratias agant, quia didicerant ueritatem. In mundo. Ut perfidia mundi ueniam erroris mereri non possit. Sicut Dominus dicit de Iudeis: Si non uenissem, et locutus eis fuissem, peccatum non haberent, etc. .



CAPUT Iu.

uERS. 1.---Spiritus autem manifeste dicit. Que sibi futura Spiritus sanctus reuelauerit ad instructionem et cautelam Ecclesie; non tacet dicens futuros pestifere doctrine uiros, ut premonita Ecclesia sit sollicita, ne ab huiusmodi hominibus circumueniatur, quasi dicat: Ita est digna domus Dei, sed Spiritus manifeste dicit. Et ideo pro eius sublimitate ne curam deponas.

 uERS. 2.---Cauteriatam. Cauterium est ferrum a cauendo dictum.

uERS. 3.---Quos Deus creauit. Hec doctrina sanctorum, illa demoniorum.

uERS. 5.---Sanctificatur. Sanctus fit cibus et salubris, non noxius anime uel corpori, uerbum sanctificat, oratio impetrat, diabolus uero per cibum tentat.

uERS. 8.---Nam corporalis. Datur hic intelligi quod uigiliis, ieiuniis, orationibus et bonis operibus se exercebat Timotheus, non adeo intentus operibus misericordie. Pietas, que operatur bona fratribus et ualet ad promerendum Deum.

uERS. 11.---Precipe hec. Monet eum, ut profectus eius per omnia exemplum esset aliis, ut in  adolescente mirabilis uideretur, et grauis disciplina, ut actus eius excusarent - et non quasi iuuenis sed quasi senior habeatur, et erubescerent maiores natu, si non exhiberent se iuxta formam huius, conuersatione et moribus graues.

uERS. 14.---Prophetiam. uocauit prophetiam inspirationem sancti Spiritus, per quam presciebat quid de hoc et de ceteris esset acturus. Ideo ait: Que data est tibi per prophetiam: quia Spiritu reuelante cognouit Apostolus Timotheum esse dignum episcopali honore. Presbyteri. Pro presbyterorum, quia minus tribus esse non possunt. Et uocat presbyterum, episcopum; uel quia unus manus imponit ceteris assentientibus.



CAPUT u.


uERS. 1.---Seniorem ne increpaueris. Ne, indigne ferens se a minore correctum, magis exasperetur quam proficiat.

uERS. 2.---Ut sorores. Ut uidentes se amoris causa commoneri, facilius se corrigant. In omni castitate. In alloquio iuuencularum recte iuuenis de castitate admonetur.

uERS. 3.---uiduas honora que uere uidue sunt. Hoc est, que omnium suorum auxilio destitute sunt, et que manibus laborare non possunt, quas paupertas debilitat, etasque conficit: quibus Deus spes est, et omne opus, oratio.

uERS. 4.---Parentibus. Parentes sunt iidem, qui superius filii et nepotes. Unde et in mundana lege  parens parenti iubetur per gradum succedere. Quibus mutuam uicem reddimus, cum a patribus educati sumus, et alios pari lege nutrimus.

uERS. 5.---Desolata, speret. uidens ex nulla parte se habere suffragium, toto animo est deuota Deo, de quo solo sperat auxilium uite et salutis

uERS. 6.---Que in deliciis. Genus est imposture honorem uidue habere uelle, et non obsequi Deo et aliud agere, aliud profiteri, cum profiteatur religionem

uERS. 8.---Curam non habet. Cura impendenda parentibus, ut iehsu matrem Ioanni commendauit.

uERS. 10.---Pedes.  Faciamus hec inuicem humiles, quod humiliter fecit excelsus, etc., usque ad confirmatur humilitatis effectus.  Sanctorum. Quorum obsecro? Eorum, qui in tribulatione sunt, non sanctorum simpliciter: possunt enim esse sancti, summoque obsequio ab omnibus foueri. Noli hos prosequi copia rerum affluentes, sed afflictos, et qui a multis ignorantur. Noli presuli Ecclesie ista tribuere partienda, ipse potius ministra, nesolius impendii, uerum obsequii premium percipias: propriis eroga manibus, tu sulcum sere pietatis.

uERS. 11.---Deuita. Id est, uota castitatis earum non usque adeo cures, ut eas Ecclesie alimoniis sustentandas suscipias.

uERS. 12.---Habentes.  In coniugali uinculo si pudicitia conseruetur, damnatio non timetur, etc., usque ad  omnis huiusmodi similis est uxori Loth, que retro aspexit.

Irritam fecerunt. Etsi non nubendo, tamen uolendo: non quia nuptie damnentur, sed fraus propositi, et fracta fides uoti damnatur et uoluntas, que a proposito recedit damnabilis est, siue nuptie sequantur, siue non.

uERS. 15.---Conuerse sunt retro Satanam. Ab excellenti illo uidualis uel castitatis uirginalis proposito in posteriora respiciendo ceciderunt et interierunt.

uERS. 17.---Qui bene. De honore presbyterorum hic agit, quasi dicat: Illud quod dixi de uiduis obserua: et hoc etiam precipe de presbyteris, ut presbyteri,  qui bene presunt uita et doctrina, digni habeantur.

uERS. 19.---Aduersus presbyterum accusationem noli recipere, etc. Solet qui corripit non amari, et ideo habita occasione facile accusatur. Contra hoc monet, non esse recipiendam de facili accusationem aduersus presbyterum.

uERS. 20.---Coram omnibus, etc.  Aliquando debes corripere peccantem inter te et ipsum solum, etc., usque ad quando autem palam peccatur, palam arguendum est.

uERS. 21.---Testor coram Deo. Id est, Deus sit mihi testis, quod animam meam saluaui tibi, caue.

uERS. 23.---Noli adhuc aquam, etc. Quia castitatem admonuit, hac occasione immoderatam abstinentiam  prohibet, quam ipse inierat.

uERS. 24.---Quorumdam hominum peccata, etc. Quia dixerat sine preiudicio nichil faciendum, determinat ubi preiudicium sit necessarium, et ubi non, diuidens bona et mala, in manifesta et occulta, quasi dicat: ideo opus est examinatione, quia sicut quedam sunt manifesta, que non oportet examinari, ita quedam sunt occulta, de quibus sine preexaminatione non potest fieri preiudicium. Manifestata. Hoc dicit de iis, de quibus clarum est quo animo fiant, hec precedunt ad iudicium, quia si ista sequitur iudicium, non est temerarium. Subsequuntur. Sicut que occulta sunt mala ipsa non latebunt tempore suo quando Christi tempus aduenerit, quo manifestentur: sic et de bonis. De his ergo iudicemus:  illa Dei iudicio relinquantur.



CAPUT uI.

uERS. 1.---Quicunque. Sciendum est quosdam predicasse communem omnibus in Christo libertatem. Quod de spirituali libertate utique uerum est, non de carnali, ut illi intelligebant: ideo contra eos hic loquitur Apostolus, iubens seruos dominis suis esse subditos. Ne exigant serui quod de Hebreis dicitur, ut sex annis seruiant, et gratis dimittantur liberi, quod mysticum est.

uERS. 4.---Superbus. Superbia quippe, non eum ratio ducit, cum ad fauorem querendum in conflictum prorumpat, quod a mansuetis et bonis uitatur. Languens. Non enim recusando fidem penitus  moritur, nec ad ueritatis scientiam conualescit, sed quasi repetitis accessionibus languet circa questiones et pugnas uerborum. Questiones. Questio erat an seruus esset, cum omnes ex eisdem patribus orti, et Christus omnes redemerit.

uERS. 9.---Nam qui uolunt. Hoc dicitur his qui uolunt et non sunt, ne desiderent. Iam diuitibus aliud dicitur, scilicet non superbe sapere, sed dare pauperibus. Incidunt in tentationem et laqueum diaboli, quia radix omnium malorum, etc. Non est genus mali quod non ex cupiditate aliquando proueniat, quia radix omnium malorum est cupiditas.

uERS. 10.---Cupiditas. In Greco habetur, .  Si ergo auaritia habetur que proprie est pecunie amor, pro genere quod est cupiditas, ponitur species.

Doloribus multis. Auari enim tanto plus sollicitudinem cruciatus sustinent, quo amplius desiderant que uel habita transeunt, uel que habere non possunt.

uERS. 11.---Tu autem, homo, etc. Non dicit quod hoc timeat de isto, sed sciebat hoc uenturum in manus ecclesiarum. Hec fuge. Nihil enim tam asperum tamque perniciosum quam si uir ecclesiasticus maxime qui sublimem tenet locum, diuitiis huius seculi studeat: quia non solum sibi ipsi sed et ceteris obest, quibus contrariam dat formam. Pietatem. Pietas est ut egenti condescendamus, quod non facit cupidus.  Fidem. Qui ueram fidem habet de Deo, non cupit in miseriis fieri diues, nec pluris est ei mundus, quam Deus.

uERS. 13.---Precipio tibi. In Timotheo omnibus successoribus loquitur Apostolus. Et Christo Iesu. Exemplo Christi hortatur.

uERS. 15.---Beatus et solus, etc. Hoc non de Patre tantum dicit, sed de Deo qui est ipsa Trinitas.

uERS. 16.---Qui solus habet immortalitatem Habet per naturam, alii ab eo per gratiam. Inaccessibilem quem nullus hominum. Quia nullus ad eam ex se accedit sed cui datur, dono eius datur, quod intelligebat Propheta dicens: Accedite ad eum, et illuminamini , etc.

uERS. 17.---Diuitibus huius seculi. Supra egit de  his qui diuites uolunt fieri, dicens eos incidere in tentationem et laqueum diaboli, hic agit de his qui diuites sunt, monens eos non sperare in diuitiis. Et quia dixit mala uenire ex cupiditate, et contra suasit, ne uiderentur diuites abiecti, determinat. Non sublime. Non expauit Apostolus diuitias, sed morbum earum, id est superbiam, que est uermis diuitum. Grandis animus est, qui inter diuitias isto morbo non tentatur. Magnus est qui non se ideo magnum putat, quia diues est. Qui autem ideo se magnum putat, superbus est, egenus est, in carne turget, crepat in corde, mendicat, inflatus est, non plenus. Ad fruendum. Temporalia enim in hac uita dat Deus ad utendum, eterna ad fruendum: illa, unde bona faciamus; ista unde boni efficiamur.

 uERS. 19.---Thesaurizare. Ad hoc premittuntur diuitie non periture.

uERS. 20.---O Timothee. Timotheus, pretiosus Deo. pretiosus, Deus.

Profanas. Ut est, hypostasis, que uox se habet ad personam et ad substantiam. Unde et heretici sub huius nominis multiplicatione inducere uolebant tres esse substantias. Profanas uoces intellige que sunt contra religionem, alie non sunt uitande

uERS. 21.---Promittentes, circa fidem exciderunt, etc. Nihil enim sic amant isti, quam scientiam promittere, et fidem rerum uerarum  uelut imperitiam deridere.





EPISTOLA II AD TIMOTHEUM. *



ARGUMENTUM.


Item Timotheo scribit de exhortatione martyrii, et de omni regula ueritatis, et quid futurum sit temporibus nouissimis, et de sua passione, scribens ei ab urbe Roma.



CAPUT PRIMUM.

uERS. 1.---Paulus apostolus. Primo Apostolus salutat, deinde gratias agit de bono quod habet, ubi suum uidendi eum desiderium ostendit. Postea monet ad predicandum, et ad patientiam martyrii, suo exemplo et aliis modis. Inde dicit quales futuri sunt in nouissimis diebus: tandem de tempore resolutionis sue instanti. Per uoluntatem Dei. Non meis meritis, quasi dicat: Similiter et tu gratis missus es,  et ideo predicande gratie magis obnoxius.

uERS. 3.---Gratias ago. Agit gratias de bono eius, commendans fidei gratiam que in Christo est.

Memoriam. Fleuit enim Timotheus a Paulo dimissus, paratus cum eo ire ad omnia pericula. Quod ergo presens habuit, absens teneat, accipiens etiam recordationem fidei que te commoneat, cum etiam in feminis fuerit firma.

uERS. 6.---Propter quam. Commendata fide illius, ad eam sine timore et erubescentia predicandam exhortatur. Per impositionem manuum. Hoc est, gratiam Spiritus sancti, quam accepisti ad Ecclesie institutionem, ad perpetranda miracula, ad omne religionis obsequium.

 uERS. 7.---Timoris. Timore turbatus Petrus negauit Christum. Unde: Nolite timere eos qui occidunt corpus  Huius timoris non accepimus spiritum, sed illius de quo Dominus ait: Eum timete qui potest corpus et animam perdere in gehennam. Spiritus enim sanctus dat timorem non mundi, sed Dei, qui potest perdere in gehennam ignis.

uERS. 8.---Noli itaque. Constantiam habendam docet nec erubescendum esse in professione: non est enim ut erubescatur in ea: quia sicut homo uisus est Christus, gestis tamen apparuit Deus etsi crucifixus est, resurrexit tamen a mortuis, et multis uidentibus suscipiente eum nube, in celum  ascendit. Ubi ergo putatur infirmitas, ibi apparet potentia.

uERS. 9.---Qui nos liberauit. uicem reddere liberanti conuenit: Cuius cum beneficiis digne respondere non ualemus, saltem legationem eius fideliter et instanter agamus.

uERS. 10.---Qui destruxit. Mors utpote uicta, non est timenda pro fide Christi. Illuminauit autem. Quo hec spectent, ibi aperit: Formam habens. Per Euangelium. Ostendit Deus uitam incorruptibilem,  que prius ignota erat, ostendit, inquam, per predicationem Euangelii cuius predicator est Paulus.

uERS. 11.---In quo positus sum. Hic suo exemplo hortatur. Predicator, et apostolus, et magister, etc. Quenam uero ratio est, cum seipsum iugiter gentium magistrum uocet? persuadere quippe uult, gentes quoque in hereditatem Dei uocatas esse, atque ideo a consortio fidei non repellendas.

uERS. 12.---Scio enim. Quasi dicat: Ideo non confundor, id est deficio, uel non frustra patior, quia promisit et uerax est et potens: et ideo credidi illum ipsum, qui mihi reddet. Quia potens est. Spe et magnificentia Saluatoris securus est, quia quod commendat illi, in tuto est. Illi autem commendat salutem suam, ut hic pro illo patiens, salutem inueniat  penes illum cum ceperit iudicare, ut puniens infideles, istum dignum eterna uita pronuntiet.

uERS. 13.---Formam habens. Hic ostendit quo de se predicta spectent. Quasi dicat: Ita laboro in isto officio mihi credito: similiter ergo et tu formam habens, etc.

Ex quibus est Phigellus et Hermogenes. Simulate hi cum Apostolo fuerunt, ut calumniam inuenirent: sed postquam uiderunt se manifestatos, recesserunt ab eo.



CAPUT II.

uERS. 4.---Nemo militans. Quasi dicat: Si bonus miles esse uis, non implices te secularibus negotiis, quia nemo, etc. Negotiis. Negotia secularia sunt cum animus occupatur colligende cura pecunie  sine labore corporis, ut negotiatores et huiusmodi: quod ne iste faceret, quia infirmus laborare non poterat, prohibet.

uERS. 6.---Laborantem agricolam. Quasi Timotheus quereret: Unde ergo uiuam cum fodere non possim, mendicare confundar? subdit laborantem agricolam. Quasi dicat, etsi non implices te negotiis secularibus, est tamen unde uiuere possis: Quia oportet, etc. Primum percipere. Id est sumere. De fructibus. Id est necessaria ab auditoribus, quia dignus est operarius mercede sua; ut agricola uel uinitor primos fructus laboris sui degustat, ita Apostolus prius iubet eum sumere qui primus est, et sic, ceteris distribuere. Primo enim debet ille suam necessitatem implere ex his qui accepit, et post, aliis  de his que supersunt ministrare.

uERS. 8.---Memor esto. Labora sicut ego, et hoc spe uite eterne. Hec autem non propter Timotheum memorat, sed propter hereticos quos preuidit futuros et ista negaturos.

uERS. 9.---Quasi male operans. Hic contumeliam notat que ei ingerebatur. Sed uerbum Dei non est alligatum. Quasi dicat: Licet ergo sim alligatus corpore, tamen uerbum Dei non est alligatum: qui  et sermone presentes, et litteris absentes docere non cesso.

uERS. 10.---Salutem, etc., cum gloria, etc. Quasi dicat: Iustificati estis ut hic consequamini salutem, et, post hanc uitam, gloriam celestem.

uERS. 11.---Fidelis sermo. Est iste, quod consequentur salutem et gloriam, nam sumus mortui mundo, sicut Christus ueteri homini, et sustinentes, id est martyres.

uERS. 14.---Hec commone. Hec predicta ut patiaris, commoneo te. uel, hec commone tuos. Ad nichil enim utile est. Contentio minus stabilis sepe generat scrupulum. Solent enim in contentione talia opponi elimato maleuolentie argumento, ut moueant animos insipientium fratrum. Nec potest  esse, quin contentio extorqueat aliquid quod dicatur contra conscientiam, ut intus in animo perdat, et foris uictor accedat. Nemo enim patitur se uinci, licet sciat uera esse que audit. Collatio ergo inter Dei seruos esse debet, non altercatio.

uERS. 17.---Ex quibus est Hymeneus et Philetus. Horum prodidit nomina, ut ab his spiritualiter caueat, quos et profanos et impios designat et errantes a ueritate.

uERS. 18.---Dicentes resurrectionem iam factam. Due sunt resurrectiones. Prima est que fit in anima per fidem, quando qui mortuus erat in infidelitate et aliis peccatis, per fidem et baptismum uiuificatur. Altera, que erit corporum, que erit in die iudicii. De illa resurrectione que fit in anima per fidem loquitur  hic Apostolus, cum ait: Dicentes resurrectionem, mentium scilicet esse factam in baptismo, et in fide nullam resurrectionem corporum futuram. Omnes secte que religionem promittunt, concedunt resurrectionem mentium in fide. Aliter enim non uiderentur audiendi. uolentes ergo credi sibi omnes etiam qui instituerunt alicuius false religionis sectam, negare istam resurrectionem mentium non potuerunt, omnes de illa consenserunt. Sed corporum resurrectionem multi negauerunt, sicut isti quos nominat Apostolus.

uERS. 19.---Cognouit Dominus qui sunt eius, etc. Id est, amat et defendit prescitos suos. In hoc notatur prescientia, qua quos presciuit futuros esse conformes imaginis Filii sui, id est predestinauit,  uocauit, iustificauit, glorificauit.

uERS. 20.---uasa aurea et argentea. Sicut enim uasa lignea et fictilia ualent ut purgentur aurea et argentea, sic mali prosunt ad profectum bonorum. Magna ergo domus, Ecclesia, in qua sunt uasa aurea et argentea, id est, boni et fideles et sancti Dei serui ubique dispersi et spirituali unitate deuincti, in eadem communione sacramentorum degentes. Et uasa lignea et fictilia, id est illi qui sunt in domo, ut non sint in compage domus, nec in societate pacifica, et tamen adhuc corpore simul cum bonis.

uERS. 23.---Stultas autem et sine disciplina questiones deuita. Non omnes questiones uitande, sed nutiles et sine disciplina.

 uERS. 24.---Seruum autem Domini non oportet litigare, sed mansuetum esse ad omnes. Satis obstrepunt contradicentes. Ne ergo seruus Dei sibi obstrepat studio altercandi. Non deesse uoluit nos fratrum correptioni, nec studere certamini. Multi enim homines cum a somno excitantur, litigare uolunt, aurursus dormire, cum litigare prohibentur.

uERS. 25.---Nequando det illis Deus penitentiam ad cognoscendam ueritatem. Non prodest correptio, nisi supernus medicus respiciat, id est nisi faciat, ut peccati sui quemque peniteat. Que penitentia pudore et timore displicendi aliis interdum impeditur, dum plus delectat hominem aliorum existimatio; quam iustitia, qua se quisque humiliat penitendo. Ideoque non solum cum agitur penitentia,  uerum etiam ut agatur, Dei misericordia necessaria est. Ut enim Petrus amare fleret, respexit eum Dominus. Et ideo Apostolus hic dicit: Det illis Deus penitentiam .



CAPUT III.

uERS. 2.---Seipsos amantes. Non Dominum, ut Petrus, qui ter interrogatus a Domino, ter professus est se eum diligere dicens: Tu scis quia amo te. Unde et Dominus ei oues pascendas credidit: quia in pascendis ouibus uera monstratur dilectio, si quis ibi non querit sua, sed que Christi sunt. Ex eo autem quod seipsos, non Deum amant, quasi ex radice hec que sequuntur mala oriuntur. Ingrati. Illi sunt ingrati qui corrigentibus mala pro bonis  reddunt.

uERS. 5.---Habentes speciem. Quia habent eadem sacramenta cum piis. uirtutem autem. uirtus est, caritas de corde puro, conscientia bona, et fide non ficta.

uERS. 6.---Qui penetrant. Ingrediebantur enim domos mulierum, et decipiebant eas.

uERS. 7.---Semper discentes et nunquam ad scientiam, etc. Nos autem semper ambulemus in uia donec eo ueniamus quo ducit uia, nusquam in illa remaneamus, donec perducat ubi maneamus. Atque ita et querendo tendimus, et inueniendo, ad aliquid peruenimus.

uERS. 8.---Quemadmodum autem Iannes, etc. Quasi dicat: Tales seducunt: ueritati autem semper  resistunt. Et hoc est quod ait: Quemadmodum autem Iannes, etc. Iannes et Mambres, duo fratres, fuerunt magi Pharaonis. Horum nomina non inuenit Apostolus in diuinis libris, sed in apocryphis, de quibus hoc sumitur. Hi autem restiterunt Moysi usque ad tertium signum, in quo defecerunt dicentes: Digitus Dei est hic. Et sicut illi restiterunt Moysi, ita hi scilicet heretici mihi resistunt.

uERS. 13.---Mali autem homines, etc. Tales sunt qui timent hos ledere coram quibus loquuntur qui non preparant ad tentationes, sed promittunt felicitatem huius seculi, quam Deus ipse seculo nos promisit. Ille predicit labores usque in finem uenturos seculo: tu prospera. Ille ad confortandum cor  tuum, uenit pati, mori, sputis illiniri, spinis coronari, opprobria ferre, fel et acetum bibere, ligno configi. Omnia hec ille tulit pro te. Ille confortans infirmum, ut cum crediderit, non speret prospera huius seculi; unde: Fili, accedens ad seruitutem Dei, sta in iustitia et timore, et prepara animam tuam ad tentationes.

uERS. 15.---Sacras litteras nosti que te, etc. Multum signat prodesse ueteris Testamenti habere notitiam, ubi Christi persona et incarnatio insinuatur que ad salutem hominum ualet.



CAPUT Iu.

uERS. 2.---Importune. Tu opportune agis, sed importunus esse uideris ei qui non libenter audit,  quod tamen ei aliquando prodest. Tu tamen sciens hoc illi esse opportunum, quod ei uidetur importunum, dilectionem curamque sanitatis eius, animo teneas mansueto et modesto. Increpa in omnibus. Timotheo acriorem suadet patientiam. Tito nimis patienti, imperium persuadet.

uERS. 3.---Coaceruabunt sibi magistros. Id est, qui ea doceant que uolunt. Prophetia est sancti apostoli, qui prescius futurorum, in doctrina precipit esse instandum, ut contra hoc quod futurum erat, preparetur Ecclesia. Tales enim dicit futuros, qui pro desideriis suis doceri uolunt ut a magistris scilicet constantibus et ueracibus ad eos conuertantur qui hec illos doceant que libenter audiant, quia ueritas illis aspera uidebitur, ut relicta uera doctrina fabulis  uacent.

uERS. 5.---Opus fac euangeliste. Testando opere quod ore predicans, ut retorqueatur os turturis ad ascellas, et sint mala punica et tintinnabula in extremis oris hyacinthine tunice.

uERS. 6.---Delibor. Libare dicimus, degustare, fundere et immolare. Inde delibare, quod tamen hic pro ipsa immolatione ponitur, passionem enim suam delibationem appellat. Deo enim immolatur qui pro iustitia patitur.

uERS. 7.---Fidem, que est caput Christiane religionis, seruaui, que non potest haberi nisi Deo miserante, quia donum Dei est; unde alibi ait: Misericordiam  consecutus sum, non quia fidelis eram, sed  ut fidelis essem. Apostolum enim inuenimus sine ullis bonis meritis, imo cum multis uitiis Dei gratiam consecutum, reddentibus bona pro malis. Qui sua iam propinquante passione bona merita sua commemorat, post que consequetur coronam, qui post mala merita consecutus est gratiam: que nisi prius gratuita donaretur, corona non redderetur. Non ergo merita ipsius tanquam ipsius sunt, id est ex ipso ei comparata, sed dona Dei sunt.

uERS. 8.---Reddet. Si enim fides gratia est, et uita eterna quasi merces est fidei; uidetur quidem Deus uitam eternam tanquam debitum reddere cui debet fideli, quia promeruit illam per fidem; sed quia fides gratia est, et uita eterna est gratia, per gratiam ergo reddet. Iustus iudex. Utique iustus retribuendo  bona pro bonis, quia tamen prius misericors est retribuendo bona pro malis; ipsa iustitia qua retribuuntur bona pro bonis non est sine misericordia.

uERS. 13.---Penulam.  Pallium hic penulam dicit, etc., usque ad ne ab aliis hanc accipere opus sit.

uERS. 14.---Alexander. Iste est quem supra dixit reuersum ad apostasiam, qui fabricabat edes Diane apud Athenas, et omnes contra Apostolum commouit. Multa mihi mala ostendit.  Qui a magno aliquo premitur, etc., usque ad ut infirmiores quoque etiam ex hac parte solatium capiant.

uERS. 16.---Defensione. Pressuram et tribulationem sibi illatam defensionem appellat: tribulatio defensio est Christianis, quia defendit eos in die  iudicii.

Non illis imputetur. Non orat pro Alexandro, qui inuidentia fraternitatem oppugnando peccauerat, sed pro his qui abruperant amorem, sed timore succubuerunt; orat ut eis ignoscatur. Multum enim interest inter eos qui hoc modo et eos qui illo modo peccant.

uERS. 17.---De ore leonis. Neronis, de cuius manibus liberatus est a Domino, quando uenit Romam adductus ab his qui preerant Iudee, ob hoc quod Cesarem appellasset. Nam cum uenisset Romam duobus annis mansit in libera custodia, post etiam transiuit ad alias nationes que erant in circuitu  Rome.





EPISTOLA AD TITUM. *



ARGUMENTUM.


Titum commonefacit et instruit de constitutione presbyterii et de spirituali conuersatione, et hereticis uitandis, qui in traditionibus Iudaicis credunt, scribens ei a Nicopoli.



CAPUT PRIMUM.

uERS. 1.---Paulus seruus, etc. Conditione non tamen peccati misera seruitute. sed Dei. Quidam nobilitate, qualiter Moyses et Dauid serui sunt appellati, et Maria ancilla. Secundum fidem electi. Id  est quam tenent uel qua saluantur electi Dei, et ideo per ea magis laborandum.

uERS. 2.---In spem uite eterne. Hec res. hic fructus apostolici officii. Per hoc commendat officium apostolicum non tepidius agendum. Ante tempora, etc. Non recens promissio, sed ante tempora omnium seculorum.

uERS. 3.---Manifestauit. Congruis hoc factum est temporibus, scilicet uerbum, id est Filius: Hec est uita eterna.

 uERS. 4.---Filio secundum communem fidem. Id est catholicam non priuatam alicuius. Catholicon Grece, commune uel uniuersale dicitur Latine.

Huius rei gratia. Primo dicit quid agere debeat et quales ordinare presbyteros, incipiens ita, huius rei gratia. Dum hec recolit, sicut ei disposuerat monet exsequi.

uERS. 5.---Presbyteros. Pluraliter dicit presbyteros, non autem singulariter, ut scilicet pastoralis cure onus facilius sustineatur, per multos diuisum.

uERS. 6.---Sine crimine. Si dixisset, sine peccato, nullus in Ecclesia recte posset ordinari minister. Multi enim baptizati fideles sunt sine crimine, sine peccato uero in hac uita neminem dixerim; non quia peccati aliquid remaneat quod in baptismate  non dimittatur, sed quia in nobis in huius uite infirmitate manentibus quotidie fieri non quiescunt, que fideliter orantibus quotidie remittantur. Quamlibet ualde iustum discutias in hac uita, non est tamen sine peccato.

Unius uxoris uirum.  Post baptismum, etc., usque ad quia est ab uno Deo apostatare, et in alterius superstitionem ire.

Filios habens fideles. Id est, nec saltem de luxuria accusatos, uel sibi non subditos. Alioquin nec spes in illo est corrigendi alios, nec frontem habet ad alios talium cohabitator.

uERS. 7.---Oportet enim. Talis debet constitui: necesse est enim ad tractationem officii eum esse sine crimine, id est irreprehensibilem episcopum.  Hic aperte ostendit presbyterorum nomine episcopos supra fuisse designatos.

uERS. 9.---Eos qui contradicunt, arguere. Contradicentes non uno modo intelligendi sunt, paucissimi quippe nobis contradicunt loquendo, sed multi male uiuendo. Quis enim audet apertissime loquendo contradicere ueritati. Non contradicunt multi lingua, sed uita: quos redarguere bonum opus est, grandis sarcina, cliuus arduus.

uERS. 12.---Dixit quidam ex illis.  Iste fuit Epimenides Cretensis, in cuius libris hoc inuenitur, etc., usque ad ad ministerium domus Dei assumendum est.

uERS. 14.---Mandatis. Quia mandata legis post manifestam ueritatem, iam hominum, non Dei mandata  sunt.

uERS. 15.---Omnia munda mundis. Hoc ipsi negant ideo, quia in lege quedam Moyses prohibuit, et ab immundis munda discreuit. Hoc autem non secundum naturas quas Deus creauit, intelligi uoluit, sed secundum significationes: Omnia ergo munda sunt mundis secundum naturam; unde in Genesi: uidit Deus cuncta que fecerat, et erant ualde bona. Secundum significationes quedam immunda sunt Iudeis: nec nobis omnia apta sunt, uel propter salutem corporum, uel propter consuetudinem humane societatis.

uERS. 16.---Factis autem. Si negatio non tantum lingua fit, sed etiam factis, certe multos inuenimus  Antichristos, qui ore confitentur Christum, et moribus dissentiunt ab eo. Quisquis factis negat Christum Antichristus est. Tales sunt omnes mali catholici, qui non uerbis, sed factis negant. Nolite ergo esse tanquam de fide securi, adiungite fidei recte uitam rectam, ut Christum confiteamini, et uerbis uera docendo, et factis bene uiuendo. Nam si confitemini uerbis et non factis, fides tantum meorum proprie fides est demoniorum.



CAPUT II.

uERS. 1.---Tu autem loquere que decent sanam doctrinam. Hec sunt que ad bonos mores pertinent.

uERS. 2.---Senes ut sobrii sint.  Habet senectus uitia quedam propria, et morbos quibus iuuentus caret. Et ipsa quoque senectus morbus est,  inest illi tamen preterea segnities quedam ac tarditas, obliuio profunda, obtusio sensuum et iracundia. Sunt enim plurima que in huiusmodi etate uix fieri patiantur.

uERS. 3.---In habitu sancto. Ut scilicet earum incessus, motus, uultus, sermo preferant sanctitatem. Non uino multo. Solent enim esse quedam, que corporis frigescente luxuria, uino se pro libidine dederunt.

uERS. 4.---Ut uiros suos. Quos naturali affectu naturaliter diligunt, ament etiam pudica dilectione, ut scilicet cum pudore uiris debitum potius reddant, quam exigant.

uERS. 5.---Ut non blasphemetur. Hoc ad senes et ad omnia superiora potest referri, quasi dicat: Hortare senes, et anus, et adolescentulas, ut ita se habeant  ut dixi, quod ideo facere debent ut non blasphemetur, etc.

uERS. 7.---In omnibus, etc. Omnis enim qui male uiuit in conspectu eorum quibus prepositus est, quantum in ipso est occidit eos; etiamsi illi uiuunt, de misericordia Dei uiuunt.

uERS. 10.---Ut doctrinam Saluatoris. Hoc refertur ad omnia predicta, scilicet ad senes, et anus, et seruos, quasi dicat: Hortare omnes predictos, ut ita se habeant sicut prescriptum est, ut ita ornent in actibus suis doctrinam Saluatoris, etc. Ornent. Ornamentum doctoris est honesta uita discipuli.

uERS. 11.---Apparuit enim. Quasi dicat: Omnes monendi sunt, quia omnibus natus est Christus, nullum exclusit. uel, Gratia, id est Christus qui est  gratia Dei. uel, gratia Dei et Saluatoris, etc., id est Deus et Saluator noster, scilicet Dei Filius, etsi inuisibilis sit in forma Dei, tamen per gratiam apparuit in forma serui.

uERS. 13.---Et aduentum glorie magni Dei, etc. Qui non in infirmitate ut prius, sed in gloria et potestate ueniet premia daturus secundum merita, qui in primo aduentu adeo humilis fuit, quod non solum erudiuit, sed etiam dedit semetipsum. Sectatorem bonorum operum, etc. Quia ad hoc redemit nos Christus, ut puram uitam sectantes et repleti operibus bonis, Dei heredes esse possimus.

uERS. 15.---Argue cum omni, etc. Ut non aspere accipiatur, cum pro salute fieri scitur.



CAPUT III.


uERS. 1.---Ad omne opus, etc. Quasi dicat: Admone, ut ad malum tardi sint, sed ad bonum parati, scientes quod singulis persolui oporteat, quia singulis paratur.

uERS. 3.---Eramus enim et nos aliquando. Etsi philosophi essent quidam nostrum, uera tamen sapientia carebant.

uERS. 4.---Benignitas, etc. Per quam dona nobis spiritualia abunde tribuit.

uERS. 10.---Hereticum hominem. Hereticus est qui per uerba legis legem impugnat: proprium enim sensum astruit ex uerbis legis, ut prauitatem mentis  sue legis auctoritate confirmet, qui uitandi sunt:  quia frequentius correcti exercitatiores essent ad malum.

uERS. 11.---Proprio iudicio. Se damnat qui errorem laudat, et ueritatem uituperat.

uERS. 13.---Zenam legisperitum. Hoc dicit, non quia peritior sit Apollo, sed quia huius professionis erat in Synagoga. Apollo. Episcopus fuit Corinthiorum, qui propter seditionem concitatam aduersum se a pseudo-apostolis discesserat cum Zena socio suo ad Titum Cretensem episcopum. Sed Corinthiis iam sedatis per epistolas Pauli mandat Tito, ut priusquam ueniat Nicopolim, premittat eos ita solite, ut nichil in uiatico illis desit. Ut nichil, etc. Ideo iubet sumptus illis necessarios dari, quia dignum erat, ut qui spiritualia  tradebant, non illis deessent carnalia.





EPISTOLA AD PHILEMONEM. *



ARGUMENTUM.


Philemoni familiares litteras facit pro Onesimo seruo eius, scribens ei ab urbe Roma de carcere per suprascriptum Onesimum.



CAPUT UNICUM.

uERS. 1.---Paulus uinctus. Non dicit, Apostolus: quod est nomen dignitatis, sed uinctus, quod est nomen humilitatis: quia non imperat, sed orat. Est enim hic intercessio pro Onesimo: ideo que humilitatis sunt commemorat incipiens ab iniuria sua, ut dignitatem Epistole sue faceret. Sicut enim peccati  causa uinciri opprobrium est, sic econtra pro Christo custodie uincula sustinere, maxima gloria est. Eo ergo tempore in custodia erat. Ideo ait se uinctum.

uERS. 5.---Quam habes. Quia enim in Christum credebat et eum diligebat; sanctis credebat et eos diligebat, et ita per opera fidei et caritatis Christo seruiebat et sanctis.

uERS. 6.---Ut communicatio. Quasi dicat: Fidem habes et caritatem in Christo et in sanctis, ita ut communicatio fidei tue euidens fiat, id est, ut fides tua communicans fidei nostre; uel, quod aliis ex fide tua communicas euidens sit. Et hoc, In agnitione omnis. Id est, ita euidens sit, hoc merito cognoscatur omne bonum esse in te per Christum, id est omnium  bonorum sufficientia. Ut ita: Memor sum tui, et gratias ago in orationibus habitis de hoc, ut communicatio fidei tue, id est operatio fidei qua seruis Christo et sanctis, euidens fiat in agnitione que est. In Christo Iesu. Id est, cum cognitione boni eterni, ut illud exspectetur in premium. Hoc enim orat Apostolus, ut operatio eius cum cognitione fiat bonitatis, id est, ut tali mente operetur, ut in futurum inde exspectet premium Iesum Christum, non autem retributionem temporalium.

uERS. 7.---uiscera sanctorum. Id est filii sanctorum karissimi, uel, erga te propensus sanctorum affectus quieuit in te, scilicet consolante, et refrigeratus est, quia bonum te per omnia inuenerunt.

uERS. 10.---Obsecro te. Magnum est non de humili,  sed de sublimi, si se inclinat et obsecrat. Senex. Seni magis etatis similitudine debet obsequi.

uERS. 11.---Qui tibi aliquando, etc.  uide quam prudenter ipsius, scilicet Onesimi, delictum confitetur, ut eo ipso exstinguat iracundiam Domini, non ait: Nunc tibi utilis erit, ne ille non crederet, sed personam quoque introduxit suam, ut ex hoc ille dignius sperare meliora potuisset. Si enim Paulo futurus est utilis, qui tantam uirtutis et perfectionis diligentiam exigit, quanto amplius Domino.

uERS. 12.---Ut mea uiscera, etc. Onesimum profugum  recurrentem ad diuinum auxilium cum esset in custodia Apostolus baptizauit, uidens in illo utilitatis spem: quem sic commendat, ut suum animum in illo significet recipi.

uERS. 15.---Forsitan enim. Ideo dicit forsitan, quia humana sunt dubia, et potuit alia esse causa, quare sic Deus disposuerit.

uERS. 16.---Maxime mihi. Mihi magistro tuo: frater Onesimus, offenso proprio domino, confugit ad Apostolum ad hoc ut, oblitteratis peccatis, utilis reuerteretur, in tantum, ut non solum domino suo equalis fieret meritis, sed ipsi magistro frater. Et ne Philemon  contra seruum inflaretur, humiliat eum dicens: Fratrem et in carne, quia ex uno Adam omnes, et in Domino per fidem.

 uERS. 18.---Hoc mihi imputa. Nunc excusationem omnem conuellit, cum sibi imputandum esse dicit, si uel lesit, uel debet aliquid.

Ita frater ego te fruar in Domino. Id est, gaudebo de te in regno Dei, si feceris quod rogo. Et quid sit illud, subdit: Refice uiscera, etc.

Confidens in obedientia. Prouocat eum sic blandiendo, ut non amplius faciat, quam postulatur ab eo. Solet enim fieri, ut qui de se uidet bene sentiri, meliorem se prebeat.

uERS. 22.---Simul autem. Ut sollicitiorem eum faciat, et ad obediendum promptiorem, uenturum se ad illum significat: quia uel hoc potest eum mouere ad ueniam. Solent enim absentes contemni.





EPISTOLA AD HEBRAEOS. *



ARGUMENTUM.


In primis uidendum est cur apostolus Paulus in hac epistola scribenda non seruauerit morem suum, ut uel uocabulum nominis sui, uel ordinis describeret dignitatem. Hec causa est: quod ad eos scribens qui ex circumcisione crediderant, quasi gentium apostolus et non Hebreorum, sciens quoque eorum superbiam, suamque humilitatem ipse demonstrans, meritum officii sui noluit anteferre. Simili etiam modo Ioannes apostolus propter humilitatem, in epistola sua nomen suum eadem ratione non pretulit. Hanc autem epistolam ad Hebreos conscriptam, Hebraica lingua fertur Apostolus misisse: cuius sensum et ordinem retinens Lucas euangelista, post excessum beati apostoli Pauli Greco  sermone composuit.



CAPUT PRIMUM.

uERS. 1.---Olim. Non est nouum. Deus, qui est inuariabilis tunc et nunc. Loquens. Dicit: loquens, in presenti, quia quod tunc etiam nunc. Patribus. Id est iis qui carne et cultu Dei patres nobis sunt. In prophetis. Non enim ipsi, sed Deus in eis. Multifarie. Id est multotiens Abrahe, Isaac, Iacob et ceteris, ac eisdem sepe. Multisque modis. Quia modo per somnia, ut Danieli: modo aperta uoce, ut Moysi: modo interiori inspiratione, ut Dauid.

uERS. 2.---In Filio, qui prophetis est maior. Est enim Dominus prophetarum impletor et sanctificator. Sic ergo propheta est, quod et Dominus prophetarum.  Sic et angelus Christus est, ut et Dominus angelorum. Constituit immutabiliter. Heredem uniuersorum, id est possessorem omnis creature. Non enim iam portio Domini est Iacob, et pars eius Isrel: sed omnes prorsus nationes mundi.

uERS. 3.---Qui cum sit splendor glorie, etc. Hic secundum diuinam naturam commendat Christum, ostendens eum ceternum et cequalem Patri, eiusdemque cum eo substantie, sed alterum in persona.

Figura substantie. Ecce aliter personaliter, ut figura ab eo cuius est figura. Sed equalis, quia non dissimilis, sicut ipse ait: Pater in me est; et: Qui uidet me, uidet et Patrem meum . Attende quod hec nomina, scilicet lumen, gloria, quandoque ad naturam diuinam referuntur, quandoque ad personam.  Et quando ad personam referuntur; modo ad Patrem, modo ad Filium referuntur. Dicimus enim: Pater est lumen, et Filius est lumen. Similiter Pater est gloria, Filius gloria, et hi duo una gloria et unum lumen, non duo. Et dicitur Filius gloria de gloria, sicut lumen de lumine, et principium de principio, et Deus de Deo, non tamen duo dii, sed unus, non duo principia, sed unum. Splendor autem et figura, sicut et imago proprie ad personam Filii referuntur et relatiue dicuntur.

 Portansque omnia, etc. Supra dictum est, quia per ipsum fecit omnia. Hic ei nunc summam auctoritatis attribuit, ex eo quod cum auctoritate cuncta gubernat et continet. Sicut enim ab eo creata sunt omnia, ita per eum immutabilem conseruantur. Creatoris enim omnipotentia causa est subsistendi omni creature, que uirtus si ab eis que condidit regendis aliquando cessaret, simul omnium rerum species et natura concideret.

Purgationem. Postquam ostendit eius excellentiam quo cuncta creauit et gubernat, hic humilitatis eius benignitatem commendat. Commonet enim nos crucis et resurrectionis et ascensionis, ubi ait: Sedet, etc. In excelsis. Dicens hoc, non loco concludit Deum: sed ostendit hominem Christum omnibus  altiorem, et omnibus eminentiorem. Sic et per dexteram, non Deum deformauit, sed similitudinem honoris demonstrauit. Confessus enim nichil demonstrat aliud nisi honoris equalitatem.

uERS. 4.---Tanto melior. In psalmo tamen ait: Paulo minus minoratus est ab angelis . Hic eisdem melior dicitur. Et sicut illud secundum humanam naturam, ita et hoc secundum diuinam dictum esse posset intelligi, nisi adderetur effectus, per quod aperitur, quod hic loquitur de eo secundum carnem. Nam secundum hoc quod Patris substantie consubstantialis agnoscitur, non est factus, sed natus: de eo ergo sermo uersatur secundum humanam naturam, secundum quam et minor fuit angelis passione, et maior et melior etiam gratie plenitudine,  de qua et ipsi angeli ad mensuram accipiunt.

Differentius nomen. Dum fuit mortalis, differens nomen habuit, quia angeli ministrabant ei. Postquam immortalis, magis differens. Et quia hoc habere posset, et non pro illis, addit pre illis, id est, ualde differens a nomine angelorum, hoc est nomen quod est super omne nomen, scilicet Deus, siue Filius, quod reuera dignius est illo quo illi dicuntur angeli, id est nuntii. Filii enim nomen proprietatem ostendit, non adoptionem, quia nisi esset proprius Filius, non posset ex hoc Apostolus amplitudinem honoris asserere. Proprius autem Filius est de ipso Patre genitus. Si autem adoptionis gratia esset Filius, non solum Patre, sed etiam angelis minor esset.

 uERS. 5.---Hodie. Ne preterita generatio uideretur, dixit hodie. Quanquam enim possit etiam ille dies intelligi, quo Christus secundum hominem natus est, tamen quia hodie presentiam significat, atque in eternitate nec preteritum est quidquam quasi esse desierit, nec futurum quasi nondum sit, sed presens tantum: quia quidquid eternum est, semper est: diuinius accipitur de sempiterna generatione sapientie Dei, quam fides sincerissima et catholica predicat.

 Ego ero illi. Id est, honorem illius, uel illi homini de uirgine nascituro. Potest tamen et secundum carnem hoc accipi dictum, etenim caro communicat altioribus, sicut et diuinitas humilibus.

uERS. 6.---Iterum introducit, uisibilem carne assumpta qui ante inuisibilis in mundo erat, que assumptio dicitur exitus a Patre: introductio ad hereditatem, ubi iubetur adorari.

Et adorent. Et iterum dicit Pater de eodem Filio: Cum introducit. Id est, cum ostendit intro, usque ad corda hominum, ducendum, per fidem; quid dicit? Et adorent. Adorant angeli, quia iussioni eius obtemperant et reuerentur.

uERS. 7.---Angelos. Spiritus, nature nomen est; angelus, officii. Quos enim Deus spiritus condidit,  mittendo nuntios, angelos facit. Et omnibus utitur ad incommutabile arbitrium sententie sue, siue bonis per gratiam eius, siue malis per propriam uoluntatem. Ac per hoc uoluntas Dei est prima et summa causa omnium corporalium specierum atque motionum. Nihil enim uisibiliter fit, quod non de interiori inuisibili atque intelligibili aula summi imperatoris, aut iubeatur, aut permittatur, secundum ineffabilem iustitiam. uel illi spiritus dicuntur angeli quando leuia nuntiare mittuntur: quando autem ad uindictam, ut in Sodoma, dicuntur ignis ardens. Sic et ministri Ecclesie, ignis sunt dum uitia nostra uruntur, angeli autem, dum uerbum Dei nuntiant.

uERS. 8.---Ad Filium. Hic per dignitatem simul  et potestatem commendat Christum. In seculum. Quia semper regnabit, et nouissimum iudicium semper stabit; unde: Ibunt hi in ignem eternum, et illi in uitam eternam .

uERS. 9.---Unxit te. Secundum hominem, quia Deitas nullo indiguit. Unctus significat regem uel sacerdotem. Deus repetitur ex magna dilectione. uel secundum Augustinum: Alter casus est uocatiuus, alter nominatiuus, ut sic: O tu Deus Fili, unxit te Deus tuus, scilicet, Pater. In Latino putatur idem casus, sed in Greco euidentissima distinctio est: qua aliter nominatiuus, aliter uocatiuus intelligitur.

uERS. 10.---Et tu. Post humanitatis excellentiam, iterum redit ad eternitatem Filii. In principio. Quia Creator ante creata exsistit sine ullo initio.  Manuum. uirtus iussionis, id est, potentia uoluntatis uocatur manus, quia ut uoluit facta sunt omnia.

uERS. 11.---Peribunt. Ab eo quod sunt, dum immutabuntur in melius creature. Tu autem permanebis. Ut sicut eternus ante omnia, sic quia permanet, idem erit post mutata omnia. ueterascent. ueterascere dicitur quod more uestis consumitur, sicut caro humana, que tamen in melius mutabitur.

uERS. 12.---Et uelut amictum. Significat mutationem celi. Unde: uidi celum nouum et terram nouam . Mutabis eos, etc. Quia facta Dei sub eternitate stabunt, ne ad corruptionem reuertantur. Tu autem, ex toto immutabilis.

uERS. 13.---Ad quem angelorum. Agere instituit  de gloria humanitatis. Sede. uictori Filio confessus offertur a Patre. Pedum. Per pedes stabilitas eterna signatur, id est, in eternitatem, ubi uestigiis quasi positis uirtute omnipotentie consistit.

uERS. 14.---Nonne sunt omnes, etc. Quasi dicat: Utique. Intellige igitur quantus honor nobis exsistit, ut ad nos sicut ad amicos ministros angelos suos destinet Deus. Quamuis enim multum intersit inter angelos et homines, propinquos tamen eos nobiscum fecit, quia nostre saluti student, propter nos discurrunt, pro nobis suo funguntur officio, hoc est opus angelicum, angelice functionis officium, ut omnia fiant pro salute proximorum. Magis autem hoc est opus Christi, quia angelis nobis superioribus precepit ad nostram salutem suum exhibere ministerium.



CAPUT II.


uERS. 1.---Propterea. Postquam locutus est de Filio Dei multa que ad eius commendationem ualent, hortatur eos quibus scribit, ut diligenter animaduertant et custodiant ea que per illum annuntiata sunt eis. Et ad hoc tendunt omnia premissa quibus probauit quod esset Christus maior prophetis et angelis. Abundantius, quam que de lege, uel prophetis, uel angelis dicta sunt. Nomen legis obticuit Apostolus, quia in astructione sua quam in posterioribus facit etiam hoc manifestum facit.

Pereffluamus. Fluimus per penas mortalis nature, effluimus, peccata addendo, pereffluimus in eterna damnatione. Hinc suadet audienda esse uerba Christi  per penam que erit negligentibus.

uERS. 2.---Et omnis preuaricatio. Dicit omnis, ut pro singulis peccatis sit pena; non enim solum omnis preuaricator qui multorum reus est, penam luet. Iustam mercedem. Ita loquitur ne putetur perire iustitia per misericordiam. Quod uero ait, retributionem, hoc ad pene quantitatem refertur, que equalis peccato erit: quia secundum quod maius uel minus est peccatum, maior uel minor erit pena. Quod uero ait: mercedis, hoc ad qualitatem pene refertur, ut qui libidinis igne perierit, igne eterni incendii crucietur.

uERS. 4.---Et Spiritus distributionibus. Per hoc affluentiam designat gratiarum, que non erat apud antiquos, neque tanta signa, neque tam diuersa prodigia  per quod ostendit, quia non simpliciter est eis creditum, sed per ligna et prodigia. Ideoque cum credimus, non illis, sed Deo nos credere declaratur.

uERS. 6.---Quid est homo. Potest hoc legi admiratiue, ut per hominem et Filium hominis intelligatur Christus homo. Cuius fuit memor Deus in conceptione, dando immunitatem a peccato. Et uisitauit in resurrectione, dando gloriam immortalitatis. Potest etiam hoc legi, cum despectu, pro terreno: Adam enim homo fuit, sed non filius hominis, sicut homines dicuntur qui portant eius imaginem. Qui autem portauit imaginem Christi dicuntur filii hominum potius. Et ille, uetus homo dicitur; iste, nouus. Homo igitur hoc loco terrenus est; Filius  autem hominis, celestis. Et ille longe seiunctus est Deo, hic autem presens est. Et ideo illius est memor tanquam in longinquo positi. Hunc uisitat quem uultu suo, id est, gratie sue presentia illustrat. uisitas eum: hominem per Filium hominis, quasi per medicum infirmum, uisitauit Pater.

uERS. 7.---Gloria. Claritate immortalitatis honore, eo quod sic flectitur omne genu. Super opera manuum, digniora, scilicet, angelos et homines, que per excellentiam dicuntur opera manuum.

uERS. 8.---In eo autem. Exponit sensum Dauid. Ait Dauid : Omnia subiecisti: In eo autem quod Scriptura subiecit, id est, subiecta ostendit omnia, nichil dimisit, id est, nichil excepit de omnibus.

uERS. 9.---Eum autem, etc. Maiores angeli homine  dici possunt, quia maiores sunt hominis corpore. Maiores sunt et animo, sed in eo tantum quod peccati originalis merito corpus aggrauat ipsum animum, sed hoc non in Christo. Quod autem tibi uidetur nichil magnum de Deo Patre dici, si forma serui maior est, qua maiores uidentur et angeli; non recte cogitas, nec attendis quem habeat locum in rebus humana natura, que condita est ad imaginem Dei: cui tamen iniuria facta non est, cum Christus dicebat: Pater maior me est ; qui non carni sue solum, sed etiam menti quam gerebat humane Deum patrem preferebat, que sine dubio forma agnoscitur serui, quoniam seruit tota creatura Creatori.

Propter passionem. Hic iam incipit ostendere non  pro potentia tantum, uel ultione uerba Christi audienda esse, sed pro dilectione qua dilexit nos, ut pro nobis moreretur.

uERS. 10.---Auctorem. Christum. Salutis eorum, id est filiorum. Ipse enim est filius per naturam, cuius heredes erimus qui sumus adoptione filii. uide quantus est in medio nostrum: Et ille filius, et nos filii sumus. Sed distat, quod ille saluat, nos saluamur. Ille sanctificat, nos sanctificamur. Modo coniungit nos Scriptura, modo disiungit. Multos, inquit, filios, hic coniunxit: auctorem salutis eorum, hic discreuit. Per passionem. Quia nisi Christus moreretur, homo non redimeretur, et non redemptus periret. Quod si esset, frustra omnia facta essent. Cetera enim homini seruiunt, homo Deo. Nec in  aliquibus Deus glorificaretur cum ad hoc omnia facta sint. Falsa quoque esset predestinatio de adducendis filiis. Consummare. Hoc in resurrectione incepit, quando immortalitatis gloria sublimatus est. Et auctum in ascensione, quando ascendit ad dexteram Patris. Et perficietur in iudicio, quando ei omnia subiicientur, et erit omnia in omnibus .

Qui enim, etc.  Probat, quod pro nostra liberatione Christum pati decuerit, etc., usque ad cum et utramque naturam per se constat sciuisse.

Ex uno omnes. Sed ille ut proprius Filius, nos adoptiui. Cum dicit: non erubescit fratres uocare, ostendit quod non ei nature est fraternitas nostra,  sed misericordie. Quod probat per prophetam, ne putetur nouum.

uERS. 14.---Quia ergo. Quasi: Cum essent ex uno omnes, et, quia pueri qui sanctificandi erant communicauerant carni, id est erant homines ex anima et corpore, que per sanguinem accipitur, corruptibiles; ideo et ipse, Christus. Participauit eisdem pueris, uel eisdem, id est carne et sanguine, et hoc similiter, id est, passibilis et mortalis, ut posset mori, et sic destrueret diabolum, et per mortem, legem euacuaret, et Iudeos liberos faceret per gratiam qui timore penarum serui erant legis. Per mortem. Mirum quid? Mors erat arma per que uincebat diabolus, et per eam uictus est a Christo diabolus.

 uERS. 16.---Nusquam. Participauit eisdem ut homines sanctificaret. Et recte hec causa apponitur, quia si non esset eos liberaturus, non eis participaret. Quod in angelis apparet, quia nusquam, id est, nulla scriptura legitur apprehendisse angelos. Apprehendit. Apostolus dixit: apprehendit, non autem assumpsit, quasi: Longe fugientem assecutus est. In quo humane nature dignitas intelligi potest, et misericordia et gratia qua hoc fecit, et cura quam de nobis habuit. Fugientem quippe ante humanam naturam, et longe fugientem ; insecutus apprehendit, non angelice, sed humane nature data est hec dignitas, ut Deus ei in unam personam iungeretur.

uERS. 17.---Per omnia. Quia natus, educatus,  creuit; passus, mortuus. Qui supra dictus est figura paterne substantie.

uERS. 18.---In eo enim. Id est, in carne quam suscepit multa seua passus est. Nouitque quid est ista tribulatio patientium per experimentum. Qui tentantur. Tentat Deus ut probet, diabolus ut decipiat, homo ut sciat quod nescit.



CAPUT III.

uERS. 1.---Unde fratres. Ex omnibus superioribus infert; quasi: Quia potens, quia passus pro nobis, et potest auxiliari.

uERS. 2.---Qui fidelis. Incipit Christum comparare Moysi, sicut supra prophetis et angelis, ita ut sit pre Moyse fidelis, quia non suam, sed Patris gloriam  quesiuit, nec eius mandata abscondit. Qui Christus fidelis est Patri  in omni domo Iudeorum et gentium.

uERS. 3.---Amplioris. Quasi: Quod fidelis fuerit, ipse effectus indicat: quia dignus est gloria, ut Moyses: et quidem ampliore pre Moyse, id est, quam Moyses, uel pre Moyse exsistens in merendo.

uERS. 4.---Omnis namque domus, etc. Fabricauit dico, per se enim non potest fieri, sed ab aliquo. An ideo a Christo? uere, quia Deus est qui facit domum, et omnia. Qui autem omnia creauit, et domum. Deus est. Utriusque enim domus tam eius quam rexit Moyses, quam eius quam erexit Christus, factor est Deus.

 uERS. 5.---Et Moyses. Ostendit Christum dignum ampliori gloria quam Moysen, quia Christus fabricator est domus, non autem Moyses. Hic aliam rationem etiam ostendit, quia scilicet Christus filius, Moyses famulus est, qui et carnalia carnalibus tradebat, Christus uero spiritualia.

uERS. 7.---Quapropter. Cum supra pre angelis et prophetis Christum commendasset in multis, subintulit nos oportere obseruare que ab illo audiuimus; ita et nunc commendato ipso pre Moyse, incipit eos terrere, ne sint increduli Christo, per patrum similitudinem; et ne amittant requiem, blanditur, per opportunitatem temporis. Hodie. Modo, per se loquitur, qui prius per precones: si tunc duri modo estote molles.

 uERS. 8.---Nolite obdurare corda uestra; id est, nolite Deo rebelles et contumaces esse, sed obsequentes.

uERS. 9.---Probauerunt; id est, curiositatis causa exquisierunt.

uERS. 10.---Offensus. ualde et implacabiliter iratus. Infensus. uel proximus adhibendo correctionis flagella.

uERS. 11.---In ira mea. Irasci dicitur Deus per figuram anthropopathos. Si introibunt in requiem meam. Aposiopesis est, id est non introibunt.

uERS. 12.---Cor malum incredulitatis. Ut putetis Christum non sufficere sine lege, quod est malum, quia sic ruit homo in multa peccata. Nec hoc leue, quia hoc est cor discedendi a Deo uiuo.

 uERS. 13.---Donec hodie; id est, tempus gratie, et de quo aiebat propheta superius in psalmis, quia non minus modo prestatur credentibus gratia ad salutem, quam ipso Christo presente corporaliter. Fallacia peccati, id est diaboli, qui est causa peccati.

uERS. 14.---Participes enim Christi. Debetis hortari, et non esse duri, quia quod non eramus, facti sumus per gratiam, habentes partem cum Christo in hereditate: hac tamen conditione, si initium substantie, id est fidei, que est initium bonorum, per quam Deus existit, in nobis, et per quam deificamur, et diuine substantie participamus, usque ad finem, firmum retineamus.

uERS. 16.---Quidam enim audientes. Hoc ideo dicit, ne quis putet satis esse audire de requie, quia  et illi omnes audierunt, sed non omnes audierunt, sed non omnes peruenerunt.



CAPUT Iu.

uERS. 2.---Non profuit, etc. Egressi enim de Aegypto, cum multam uiam perambulassent, et multa indicia uirtutis Dei accepissent in Aegypto, in mari Rubro, in eremo, consilium fecerunt mittere speculatores qui deberent inspicere naturam terre. Que audierunt. Exploratoribus; qui mala retulerunt, non crediderunt; uel ita distingue, fidei sumpte ex his que audierunt.

uERS. 3.---Et quidem. De prima requie quod significet, hic agit. Operibus. Quia dixerat nuntiatum  esse de requie, dicit quando: uidelicet, ante legem, post perfectionem operum septem dierum per requiem sabbati; et sub lege, quando per terram promissionis designabatur; et tempore, gratie Spiritu sancto dicente in Dauid: hodie, etc., quasi, nuntiatum est de requie illa et sic quidem quando nondum completio istius uere requiei erat significata, quia requie nullus adhuc potitus fuerat. Perfectis. Quod fuit facto homine, pro quo facta sunt omnia, et ipse ad Deum glorificandum factus est.

uERS. 4.---Et requieuit die septima. Sex diebus fecit omnia, ut post nichil fieret nisi de materia tunc facta, et ad similitudinem factorum. Septima die quieuit, que ideo significat requiem. Sic et sexta etate homo Christus natus est mundo ad laborem,  sexta die et sexta diei hora passus, septima quieuit. Sic et nos dum sub operibus sex dierum uiuimus, operamur; inde exeuntes, quiescimus: si tamen opera nostra ualde bona inueniantur.

uERS. 5.---Et in isto. De secunda requie, que significatur per figuram requiei terre promissionis.

uERS. 7.---Diem quemdam hodie. De tertia significata, et quando datur, quamuis obscure, que per Christum credentibus promissa est. Post tantum temporis. In hoc autem patet quod hec est alia requies de qua Dauid dicit hodie, quam illa ad quam Iosue duxit. Nam si illa esset, non loqueretur de alia Dauid; ergo certum est esse aliam ad quam Christus ducit, que per illam Palestina signabatur.

uERS. 8.---Eis, filiis Isrel, quibus prius nuntiatum  est de requie per signum, id est terram promissionis; requiem prestitisset nunquam, id est nullo tempore; posthac, id est in sequenti tempore; loqueretur de alia die, id est tempore gratie, quo deberet dari. uel, nunquam post loqueretur de alia, scilicet requie, preter terram promissionis. Dicendo, hac die idem uult esse, quod dixerat supra, hodie, etc.

uERS. 9.---Sabbatismus; id est, uera requies significata per sabbatum  quo Dominus requieuit et in lege obseruabatur. Tunc enim perfecte uacabimus, gratia maiore refecti, et Deo pleni. Et sciemus perfecte, quia ipse est Deus. Ibi uacabimus, uidebimus, et amabimus. Amabimus et laudabimus: ecce quid erit in  fine sine fine. Nam quis alius noster est finis, nisi peruenire ad regnum, cuius non est finis?

uERS. 11.---In idipsum exemplum. uel, in penam qualem illi per incredulitatem habuerunt; exemplum dicit ut mentem nostram habeamus illic, ne similiter excidamus.

uERS. 12.---Sermo Dei. Qui a regalibus sedibus uenit. uiuus. Quem infideles mortuum putant. Pertingens. Tota consideratione perueniens ad separationem anime, id est sensualitatis, et spiritus, id est rationis. Diuisionem anime. Anima uiuimus cum bestiis, spiritu intelligimus cum angelis. Ideoque per animam intelliguntur carnalia peccata, id est que actu corporis fiunt, ut luxuria. Per spiritum uero spiritualia,  id est que sunt mentis, ut superbia. Discernit autem sermo Dei inter carnalia peccata et spiritualia: quis, quid, quo animo agat. Ac spiritus. Pertingit sermo Dei cognitione inseparabili, quia cognoscit quomodo diuidatur sensualitas a ratione, et ipsa a se, dum plus dedita infimis rebus, inferior est, uel ab his reuocata dignior. Sic etiam uidet quomodo spiritus a seipso diuidatur, uel dum in Deum inhiat de diuina uisione cogitans, uel dum inferius celestia considerat, uel inferius in terra de mundanis recte agendis pertractat, uel quomodo spiritus, id est ratio, a sensualitate secernitur, dum quod in se inferius est, superat quod in illa altius est.

Compagum quoque. Compages dicitur iunctura ipsius sensualitatis et rationis, quam uidet Filius  Dei; scilicet quomodo et inter se cohereant in aliquo, uel hoc et illa, id est ratio et sensualitas, quomodo in suis differentiis inter se conueniant, dum superior differentia sensualitatis consentiendo conuenit cum differentiis rationis. uel inferior differentia rationis, pressa et captiua, aliquando consentit inferiori differentie sensualitatis. Medullarum. Medulla que interior est, dicitur hic quidquid interius et subtilius est in anima uel spiritu, quod etiam uidet Filius Dei. Discernit enim cogitationes, id est que diuersa diuersi cogitent. Discernit et intentiones earum cogitationum, quo singule tendant ad bonum uel malum. Et, ut plus dicam, nulla creatura terrena uel celestis est ei inuisibilis, sed omnia sunt nuda et discooperta, quia ex omni parte plene uisa. Item compages dicit  coniunctiones cogitationum: medullas intentiones earum.

uERS. 14.---Habentes ergo. Hic incipit dicere de pontifice Christo, quomodo sufficiens, et quomodo dignior ueteri sacerdote. Quem etiam immutat, et legem, que sub illo est, per meliorem legem suam, et quomodo necessarius nobis ad iustitiam et salutem.

uERS. 15.---Non enim habemus, etc. Quasi: Teneamus et tenere debemus, quia, cum sit potens, est etiam misericors, nostram utpote expertus infirmitatem. Qui non possit, etc. Impossibile est scire afflictiones afflictorum, homini qui experimentum afflictionis non habuit et sensibiliter omnia non sustinuit. Christus uero scit non solum per hoc quod Deus,  secundum quod omnia nouit, sed per hoc quod homo et similia sustinuit.

uERS. 16.---In auxilio opportuno. Nunc tempus est auxilii, nunc est tempus donorum, cum post baptismum peccantes per gratiam inuenire penitentiam possunt. Cum autem thalamus fuerit clausus, cum intrauerit rex uidere discumbentes, ut ad sinum patriarche uenerint qui eo fuerint digni, tunc malis erit desperationis tempus. Nunc autem cum adhuc agon permanet et palma pendet, non est desperandum, sed cum fiducia, id est sine dubitatione accedendum, ut per gratiam accedatur, inueniatur auxilium opportunum. Est enim tempus quod non congruit.



CAPUT u.


uERS. 1.---Omnis namque pontifex. Quia spiritualia non sic introducunt infirmos: ut corporalia; de his incipit, uolens ostendere Nouum Testamentum esse melius ueteri. Quedam autem Christo communia cum sacerdotibus ponit, quedam altiora pertinentia ad solum Christum. Quedam porro humiliora, illis tantum sacerdotibus conuenientia.

uERS. 2.---Quoniam et ipse. Aufer hic occasionem extollendi se supra alios.

uERS. 4.---Nec quisquam, etc. Percutit cupidos, qui non uocantur, sed ingerunt se.

uERS. 5.---Non seipsum clarificauit. Clarificatus est Filius a Patre, cum dixit: Hic est Filius meus dilectus, in quo mihi bene complacui .  Que clarificatio longe ante per Prophetam predicta est: Filius meus es tu, ego hodie genui te .

uERS. 6.---Tu es sacerdos. Sacerdos autem Christus est, non secundum id quod natus est de Patre Deus apud Deum ceternus gignenti: sed propter carnem absumptam, propter uictimam, quam obtulit pro nobis. Secundum ordinem Melchisedech, qui non temporalis fuit, Scriptura subticente initium et finem eius uite, in figura Christi qui caret initio et fine. Et sicut ille obtulit in pane et uino et semel, sic et Christus sub specie panis et uini corpus et sanguinem suum discipulis dedit.

uERS. 7.---Preces supplicationesque. Christi dicit actionem et uitam cuius omnis actio fidelium est institutio, et ad Deum oratio. Quidquid egit Christus,  preces et supplicationes fuerant pro omnibus. Sanguinis effusio fuit clamor ualidus, in quo auditus, pro reuerentia eiusdem passionis. Reuerentia est, quod sine peccato passus pro sola caritate. Exauditus est. Per hoc patet, quod per eum possumus consequi misericordiam cum iam ad dexteram sit Patris.

uERS. 8.---Didicit, etc. Id est uoluntarie suscepit obedientiam usque ad mortem.

uERS. 9.---Omnibus obtemperantibus. Tantum ualet passio, ut omnibus sufficiat ad salutem, que salus bene potest esse per eum, quia ipse est appellatus, etc. Factus est causa salutis, non cuiuslibet, sed eterne; nec paucis, sed omnibus; hac tamen conditione, ut obtemperent ei. Non enim aliter salutem consequi  poterunt. Et bene potest ipse causa salutis esse ceteris, quoniam appellatus est a Deo pontifex, sicut et ipse suis operibus realiter ostendit se talem esse. Nam quia pontificis officium impleuit, atque Patri fuit in omnibus obediens, et in seipso peruenit ad tantum bonorum omnium consummationem, ut sufficeret etiam ad aliorum salutem, idcirco appellatus a Deo est pontifex, et hoc, iuxta ordinem Melchisedech, scilicet, ut omnis ordo diuinitatis in eo consideretur, qui considerari potuit in Melchisedech.

uERS. 11.---Ininterpretabilis. Sermo de incarnato Filio difficilis est ad interpretandum, quia debiles sensu estis ad intelligendum profunda mysteria.

uERS. 12.---Etenim cum deberetis. Interserit increpationem  de infirmitate, ut alta de Christo laborent intelligere. Que sunt elementa exordii. Exordium sermonum est simplex doctrina. Elementa eius, materia de qua agit, ut natiuitas, passio.

uERS. 13.---Omnis enim, etc. Qui non capit hoc: uerbum caro factum est, quomodo capiet: In principio erat uerbum? Omnis de hac re sermo, quo agitur, ut non solum credatur, uerum etiam intelligatur, sciaturque quod dicitur, onerosus est: facilius illos premit quam pascit. Ex quo fit, ut spirituales, ista carnalibus non omnino taceant, propter catholicam fidem, que omnibus predicanda est. Nec tamen sic deserant, ut uolentes ea perducere ad intelligentiam non capacem, facilius fastidiri faciant in ueritate sermonem quam in sermone percipi ueritatem.



CAPUT uI.


uERS. 1.---Quapropter. Duriter eis increpatis et culpatis, eo quod uelint semper eadem ipsa discere, iterum blanditur illis se eis connumerando, hortans eos ad perfectionem. Inchoationis Christi sermonem, quo rudes sunt catechizandi, ut est Symbolum fidei et Dominica oratio. Non rursus, id est non olim, ut sicut prius ceciderunt, iterum cadant. uel, non rursus iacientes, ita modo iaciamus, ut amplius iacere non sit opus. Fundamentum. Quod prius dixit sermonem inchoationis, hic appellat fundamentum, eo quod ad Christianam religionem uenientibus prius proponitur, ut super hoc, quod perfectionis est edificetur. Hoc fundamentum diuiditur in sex, que  sunt: inchoatio seu penitentia, fides, baptismatum doctrina, impositio manuum, resurrectio, atque iudicium. Quicunque aliquos ad fidem conuertit, prius facit penitere, in Deum credere, baptizari in remissionem, confirmari per impositionem, resurrectionem et diem iudicii prestolari.

uERS. 4.---Impossibile. Ne quis uero existimet secundum uel tertium baptisma post peccata posse fieri, subdit: Impossibile, non tantum difficile, ne quis in hoc confideret. Eos qui, id est, etiam eos qui hec bona habuerunt. Nedum penitus malos.

uERS. 6.---Renouari, per baptismum, cuius uirtus in cruce Christi constat, unde subditur: Rursum crucifigentes. Quia in baptismo sumus conformes morti eius et sepulture. Qui putat secundo baptizari,  secundo Christum  crucifigit, quod est eum habere ostentui et derisioni ut semel mortuus est; ita nos in baptismo semel morimur peccatis, non secundo uel tertio.

uERS. 7.---Sepe uenientem. Dicit sepe uenientem, quia si rara, non sufficit: si assidua, uilescit. Imbrem. Doctrinam sanctam, rorem celorum, quem sitienti terre pluunt celi, id est predicatores uerbi ueritatis. Generans herbam. Significat eos sepe bibisse per legem et prophetas uerbum celestis doctrine, qui nec sic prompti fuerunt germina fidei proferre. A quibus colitur. Cultores terre sunt qui uomere spirituali arbusta conscindunt, et falce uerbi Dei noxia precidunt. uel illi a quibus colitur. sunt  illi iidem qui se colunt in bonis operibus, imitati scilicet maiores, secundum illud: Et fecerunt fructum natiuitatis, quia patres suos, qui eos in fide genu erunt, imitantur.

uERS. 9.---Confidimus. Quia de presenti non habet Apostolus unde eos laudet; de spe futurorum attollit, ad que per preterita allicit, et recreat animos eorum et confortat, antiqua eis in mentem reuocans, et facit eos existimare Deum non oblitum bonorum que fecerunt. Sicut enim priora bona per sequentia mala mortua fuerant et irrita facta, ita ipsa eadem per penitentiam et alia bona sequentia reuiuiscent.

uERS. 10.---Operis. Magna illis testificatus est. Tria autem bona commendat in eis, scilicet quod  omnia sua fecerunt communia sanctis. Ecce opus, et hoc ex dilectione, que informat actiones; ecce alacritas, et hoc ad gloriam Dei; ecce pura et recta intentio.

uERS. 11.---Cupimus. Multam dilectionem erga illos ostendit, et eamdem circa singulos curam demonstrat, et tum maiorum, tum minorum similiter curam gerit, et omnes diligit.

uERS. 13.---Abrahe namque, etc. Tria dicit: quod promissio facta; et per iuramentum firmata; et in Abraham iam impleta.

uERS. 14.---Nisi benedicens, etc. Aposiopesis est hic, id est defectio. Quasi: Si hoc non fecero, non mihi credatur de aliquo.

uERS. 17.---In quo abundantius uolens. Quasi diceret:  Si autem homini, qui mendax est, per iuramentum creditur, quanto magis Deo credendum est, qui mentiri non potest?

uERS. 18.---Confugimus. Fugit ad spem qui spe beatitudinis tribulationes spernit.

uERS. 19.---Quam sicut. Sicut anchora nauem, sic spes animam tenet, ne mergatur in salo huius mundi, consentiendo iniquitati; ac firmam, ne saltem titubet.

 Iacta in Deum curam tuam, etc., usque ad si ad tempus fluctuat, anchora spes eius est.

uERS. 20.---Precursor. Ad hoc Christus precucurrit, ut nos sequamur. Qui bene dicitur cursor, quia nulla culpa eum impediuit, secundum illud: Exsultauit ut gigas ad currendam uiam .  Et alibi: In uia peccatorum non stetit . Et precursor, quia ante nos, et pro nobis cucurrit.



CAPUT uII.

Sacerdos Dei summi.  Sacerdos autem erat forte a semetipso ordinatus, sic enim tunc erant sacerdotes. uel quia etate prouectior erat, a suis colebatur. uel quod et ipse sacrificare studuit, sicut et Ne, Abel Abraham, quando sacrificia obtulerunt.

uERS. 3.---Neque initium, etc., neque finem uite habens. Christus omnino non habuit initium neque finem. In perpetuum. Hoc ita dicit quia Scriptura obticet, quod aliquis ei successisset. uel mystice loquitur de sacerdotio Christi.

 uERS. 4.---Intuemini autem, etc. Immoratur in commendanda dignitate. Melchisedech et excellentia sacerdotii eius; preferens eum ipsi Abrahe patri omnium et omnibus Leuitis.

uERS. 5.---Et quidem de filiis Leui, etc. Quasi: Et ex hoc intuemini quantus sit, quia aliqui quidem de filiis Leui per hoc quod accipiunt sacrificium,  habent mandatum in lege, sine cuius auctoritate nunquam presumerent sumere decimas.

uERS. 8.---Contestatur. Ut ego, uel, idem in multis locis. uiuit. Gerebat enim typum pontificis nostri, cuius excellentia potestatis per illius similitudinem ostenditur. Per Melchisedech enim, in quo figura precessit, discernitur sacerdotium Christi a  sacerdotio Leui; in Christi autem figura dicitur quod Melchisedech uiuit. Unde dicitur sacerdos in eternum, qui seipsum obtulit, non ex aliqua necessitate, sed ex uoluntate proprie potestatis.

uERS. 11.---Sub ipso. Quia in manu sacerdotis lex, et per eum impletur lex que dicitur consummare. Hec translatio prefigurata fuit in Samuele, qui de tribu Ephraim electus est sacerdos a Domino, reprobatis filiis Eli, Domino dicente: Qui honorauerit me, honorabo eum; et qui inhonorauerit, etc.

uERS. 12.---Translato enim, etc. Quod alius surgat, subsequenter probat et per tribum et per ritum. Per tribum ibi: In quo enim hec, etc. Per ritum ibi: Et amplius, etc. Translato enim sacerdotio. Quia ergo similiter et ab eodem et sub eadem sponsione data  sunt lex et sacerdotium, quod de uno dicitur, necesse est ut et de altero intelligatur.

uERS. 14.---Manifestum est enim, etc. De tribu ad tribum translatum est sacerdotium, de sacerdotali ad regalem, ut eadem sit sacerdotalis et regalis. Et intuere mysterium: primum fuit regalis, postea facta est sacerdotalis. Sic Christus rex erat semper; sacerdos autem factus est quando carnem suscepit, quando sacrificium obtulit.

uERS. 16.---Non secundum legem. Id est secundum carnalem intellectum legis, ut faceret secundum carnales obseruantias; sed secundum uirtutem ipsius legis, id est spiritualem intellectum, quem exsequentes, uitam habent eternam. Distat inter sacerdotium, et sacerdotium. Illud carnale, hoc spirituale.  Illud temporale, hoc eternum.

uERS. 22.---In tantum. Ex laude sacerdotis infert commendationem legis. Melioris. Quia meliora, id est eterna promittit; uetus autem Testamentum, temporalia.

uERS. 24.---Hic autem, etc. Sicut Christus per manet, ita et lex quam attulit, in qua uera remissio peccatorum, et perpetua gratia, quod quia uetus lex non potuit, exclusa est. Quod autem permaneat in eternum ostendit ex pontifice, qui unus est, quod non esset, nisi esset immortalis, sicut in lege fuerunt multi, quia mortales.

uERS. 25.---Unde et saluare. Ostenso quod per sacerdotium Christi uetus sacerdotium et lex destruatur,  commendat actum ipsius deprimendo, per contrarium, operationem ueteris sacerdotii.

uERS. 26.---Sanctus, interius. Innocens, manibus. Impollutus, corpore. Segregatus a peccatoribus, id est ab omni peccato immunis.

uERS. 27.---Qui non habet, etc. Cum sit talis, non habet necessitatem quotidie offerre. Non hoc dixit Apostolus quasi Christus eo aliquando egeat, sed ut ab eo remoueat quod aliis conuenit. Hoc enim fecit semel seipsum offerendo. Adeo magnum est sacrificium, quod licet unum et semel oblatum sit, sufficit tamen ad eternitatem.

uERS. 28.---Lex enim homines constituit, etc. Illi habent necessitatem quotidie offerre, quia infirmi; hic semel seipsum offerens, omnibus sufficit, quia perfectus  est.



CAPUT uIII.

uERS. 1.---Capitulum.  Commiscet humilia cum excelsis apostolus Paulus, semper Magistrum suum sequens, etc., usque ad cui oportet fungi munere sacerdotis.

Talem habemus. Hic incipit capitulum; et finit ibi: Deus et non homo. In celis. uel super materiales celos. uel, super thronos et dominationes.

uERS. 2.---Sanctorum minister. Quia sanctis augmentum uirtutum, et uitam eternam ministrat. uel, in celis ministrat gloriam per sancta sanctorum significatam. Minister tabernaculi ueri. Id est ueritatis, quam tabernaculum uetus prefigurabat; scilicet iustitiam in presenti Ecclesia, gloriam in  futura. Quod, uerum tabernaculum, fixit Deus, ut in eternum permaneat; umbratile uero erat non fixum, sed portatile; et non homo: hoc addit quia et uetus posuit Deus, sed per ministrum hominem.

uERS. 3.---Quod offerat. Et cum necesse sit eum habere aliquid ad offerendum; uel illud erit super terram, uel celeste: sed non super terram, quia si hoc esset iam non esset sacerdos; ergo celeste est quod offert.

uERS. 4.---Cum esset, etc. Si ergo esset, etc. Quia omnis qui offert, si esset terrenus aliquis qui posset mundare genus humanum, non esset sacerdos secundum ordinem Melchisedech, quia satis essent qui offerrent legalia; sed quia illi erant mortales et peccatores, et ideo humanum genus mundare non ualentes,  uenit Christus qui sufficeret. Nunc autem, id est in nouissima etate, melius ministerium sacerdotii sortitus est Christus tanto quanto melior est lex eius. Iam a sacerdotio et sacrificio transit ad differentiam Testamentorum.

uERS. 5.---Responsum est, etc. Non cum inciperet, quia iam multa figuris expresserat, sed cum per se non posset consummare, consulit Dominum, qui de figuris, sicut et de ueritate eum docuit.

uERS. 6.---Et melioris Testamenti, etc. Iam a sacrificio et sacerdotio transit ad differentiam Testamentorum, ueteri preferens Nouum; eo quod Nouum in melioribus repromissionibus sancitum.

uERS. 7.---Nam si illud prius. Probat quod Testamentum  Christi melius est ueteri: nam illud non uacat culpa, hoc uacat. Si enim uacasset culpa, non daretur secundum, sed datur. Et ita apparet illud fuisse imperfectum, hoc perfectum. Culpa uacasset, non utique. Ita hoc dicit, quasi ipsum culpam habeat. Quod uidetur, dum precipit sine gratia, et preuaricatores facit. Inquireretur, a Domino, qui prius paulatim instruxit et educauit, ut post perfectum daret.

uERS. 9.---Quod feci patribus eorum. Et quia quibusdam speciale fecerat, determinat. Quod feci in die, id est tempore legis, que post exitum de Aegypto data est. Quod ergo ante legem Abrahe dixit: In semine tuo benedicentur omnes gentes , postmodum compleuit in Euangelio. Illa enim  promissio fuit spiritualis et specialiter pertinens ad gratiam. Non permanserunt in Testamento. uitio eorum deputat quod non permanserunt in Testamento, ne lex quam tunc acceperunt culpanda uideatur. Ipsa enim est quam non uenit Christus soluere, sed implere. Non tamen iustificat sine gratia, pro ueteris hominis noxa, que quia per litteram iubentem et minantem non sanatur, dicitur illud, uetus; hoc, Nouum: propter nouitatem spiritus qui sanat a uitio uetustatis, quod euidenter aperit dicens: Hoc est Testamentum, etc.

uERS. 10.---Dando leges meas in mentes. Non in tabulis lapideis, non atramento, sed Spiritu, quo presente  diffunditur caritas in cordibus, que est plenitudo legis. Siquidem iusti  non extra terrentur, sed intus diligunt iustitiam. Dando leges: Ecce Testamentum. Superscribam. Quasi: Que debent superesse eisque dominari. Et ero illis in Deum. Id est uiuent ex me et mihi, et in futuro me uidebunt, quod est perfectio, ut alter alterum non doceat. Hec est distantia ueteris et Noui, quod illud in lapide, hoc in corde; ibi merces, terra; hic uisio Dei.

uERS. 11.---Non docebit. Quod latebat in littera, et discebat populus per traditiones magistrorum, hoc Spiritus adueniens docuit apostolos, et hoc est quod Propheta dicit: Non docebit unusquisque proximum, quia omnes scient ; sicut in Euangelio dicitur: Tunc aperuit eis sensum , etc. Maiorem. Maiores intellige uel tempore: ut priores  qui nos posteriores exspectauerunt in denario accipiendo; uel scientia, uel uirtute digniores, qui scilicet intelligere ualuerunt lumen incorporeum atque incommutabile, quantum in hac uita potest: quod minores tamen credere potuerunt. Cum ergo uenerit quod perfectum est, et euacuatum fuerit quod ex parte est, tunc qui assumpta carne carni apparuit, ostendet seipsum dilectoribus suis. Tunc omnes scient eum a minore usque ad maiorem, quia etiam minimus tunc perfecte sciet, cum per se, non a maiore instructus erit.



CAPUT IX.

uERS. 1.---Habuit. Hucusque differentiam Testamentorum  ostendit, et quod ueteri Nouum supereminet, et illud immutat. Nunc idem ostendit ex ipsius tabernaculi schemate. Sanctum, non spiritale, sed: Seculare. Quia putabatur ab hominibus sanctum. Et uere habuit sanctum seculare, quia tabernaculum primum et secundum.

uERS. 2.---Tabernaculum enim sanctum. Primum tabernaculum intus habuit altare incensi; ante fores sub dio, altare holocaustorum: uel quod foris est significat uetus Testamentum, et est figura figure; intus significat Nouum

uERS. 5.---Cherubim. Per Cherubim significatur plenitudo scientie; per propitiatorium super arcam, Christus, quia ipsi Christo a Deo Patre specialiter datum est, ut esset propitiatio pro peccatis  nostris.

uERS. 7.---In anno. Quod singulis annis intrabatur, significabatur non uenisse adhuc perfectionem. Pro sua et populi ignorantia. Christus pro populo suo obtulit, pro se uero non, nisi in membris suis. Unde ipse ait: uerba delictorum meorum . Delicta enim nostra sua dicit, quia ea suscepit, non ad habendum, sed ad delendum.

uERS. 8.---Nondum propalatam. Celum adhuc inaccessibile est mortalibus secundum corporis conditionem, ante uero etiam secundum animas. Sed patienter exspectanda est resurrectio, in qua et corporibus per Christum patebit in celum accessus. Sanctorum uiam. uia sanctorum est Christus, uel spiritualis intelligentia legis per quam ascenditur  in interiora celi.

uERS. 9.---Que parabola. Quod autem hec de sacrificiis consummandis uel in primo uel in secundo tabernaculo secundum significationem dicta sint, aperit, subdens: que parabola est, etc.

uERS. 10.---Usque ad tempus correctionis; id est usque ad tempus gratie, quo in melius corrigendi erant ii qui hucusque sub pedagogo erant, quos lex non poterat perfectos facere, non tamen eo tempore debebat cessare.

uERS. 11.---Per amplius. Christus introiuit tabernaculum, id est, celum. Nomine signi, id est tabernaculi, designat Apostolus signatum, id est celum, quod bene dicitur, per amplius, quia plures capit quam terrenum illud, et perfectius, quia ibi  perfecta beatitudo.

uERS. 12.---In sancta. Exponit quod dixerat: Tabernaculum non manufactum, sancta sanctorum, id est celestia.

uERS. 13.---Si enim sanguis. Quod per Christum potuerit esse redemptio, a minori probat, quia per illa legalia fiebat mundatio corporalis. Hircorum. Hircus Christum significat, per similitudinem carnis peccati. Taurus dicitur Christus, quia duorum Testamentorum cornibus uentilat inimicos. Ad emundationem carnis, id est, ut caro emundata sit propter legis preceptum; sed in Christo est perfectio.

uERS. 14.---Obtulit semetipsum. Christus, medius inter Deum et homines, dator est Noui Testamenti:  quasi pontifex nobis est dator legis noue. Immaculatum. Illius sanguis est immaculatus.

Ac operibus mortuis; id est peccatis, que qui tangit inquinatur, sicut qui tangebat mortuum coinquinabatur; nec intrat in celum, sicut nec ille in templum. uiuenti. Christi tamen mors erat necessaria in redemptione non modo gentilium, sed et earum preuaricationum quas lex ostendebat, non soluebat. Tantum fuit peccatum nostrum, ut saluari non possemus nisi Unigenitus Dei pro nobis moreretur, debitoribus mortis; sed sic fecit nos dignos Testamenti et promisse hereditatis, et ita Testamentum factum est firmum.

uERS. 15.---Intercedente. Inter uetus Testamentum et Nouum  distinctio est passio Christi, in cuius morte constat terrena non promitti, sed eterna. In morte enim Unigeniti necesse est magna sperari.

uERS. 16.---Ubi enim. Christus est dator Noui Testamenti, morte intercedente, nunc uero in confirmationem Testamenti, poterat Christus mori ut probat consuetudine humane legis.

uERS. 19.---Lana. Charitas Christi est nobis lana, de qua uestem faciamus.

uERS. 22.---Et sine sanguinis effusione, etc. Hec determinatio ideo apponitur, quia per aquam aspersionis que fiebat de cinere uitule rufe, fiebat remissio peccatorum aliquando, quando non effundebatur sanguis, sed tamen effusus erat in immolatione  uitule. In illis autem sacrificiis quamuis magis ea peruerso populo fuerint congruenter imposita, quam Deo desideranti oblata, figura tamen ueritatis fuerunt que Christus est, cuius sanguine redempti et mundati sumus, quia nostra emundatio et Dei propitiatio nobis sine sanguine nulla est.

uERS. 23.---Ipsa autem celestia. Christus, qui in quibusdam significatus est, non indiguit mundari, sed omnes sui indigent; attamen signa eius que in tabernaculo usum ministrationis prestabant, sanguine mundata sunt.

uERS. 25.---Neque ut sepe, etc. Probauit, quod Christus per hostiam suam celestia mundauit; modo probat quod melioribus hostiis, id est, quod eius hostia fuit dignior et efficacior omnibus aliis: quia  ille sepe iterate sine consummatione, hec semel oblata ad patriam reducit.

uERS. 26.---Alioquin, etc. Si semel oblatus non sufficeret omnium in se credentium peccata exhaurire, oportuisset eum pati sepius ab origine mundi; quod, ne fieret, semel passus est in consummatione seculorum. In consummatione. Id est, in ultima etate in qua sunt omnia adimpleta que ante imperfecta, et ideo non opus fuit, ut inciperet pati ab origine mundi.

uERS. 27.---Et quemadmodum. Lex naturalis id ostendit, quod per inconueniens probatum est. Semel mori. Non est intelligendum quod aliqua peccati sui, necessitate Christus oblatus sit, etiam semel,  imo sola uoluntate. uerum ut homo semel mortuus necessitate et iure nature amplius non moritur, sic et Christus eodem iure semel oblatus non potest amplius mori. Post hoc autem. Post semel mori, restat iudicium, in quo omnes accipiant secundum quod meruerunt; non restat autem ut iterum surgant, et denuo moriantur.

uERS. 28.---Sine peccato apparebit. Ita quod tunc non erit hostia pro peccato, sed iustitia in remunerando, uel damnando. Quod si nec in die ire hostia erit, multo minus in aliis temporibus. uel sine peccato, id est similitudine carnis peccati, sed potius in carne gloriosa.



CAPUT X.

uERS. 1.---Umbram enim. Probauit quod Christus  fuerit semel mortuus; sed quare? uel semel? Quia lex non poterat perfectos facere, ideo agnus sine macula erat offerendus. Non ipsam imaginem. Id est ueritatem, ut in pictura usquequo ponat quis colores, quedam est substratio. uel substratio est umbra quedam, et non imago; cum uero flores ipsos quis colorum intinxerit, tunc imago efficitur. Accedentes. Licet pontifices per singulos annos in sancta sanctorum cum eisdem hostiis indesinenter offerrent, nunquam tamen suis hostiis potuerunt perfici.

uERS. 2.---Cultores semel, etc. Una hostia Christi perfectos facit; et si millia peccant non indigent alia, quia sufficit ad omnia, et omnem conscientiam a peccatis lauat; quod non uetus, si enim hoc faceret, non esset opus iterari. Sicut medicamentum si  fuerit forte, et salutis efficax, et ualens cunctam ualetudinem repellere, semel impositum, totum operatur; si uero semper imponitur, manifestum indicium est non contulisse salutem; ideoque quia illis sacrificiis nemo curabatur, frequenter offerebantur.

uERS. 3.---Commemoratio, non absolutio; infirmitatis accusatio, non uirtutis ostensio; propter infirmitatem ergo ostendendam, et ut memoria peccatorum fieret, imperauit Deus illa semper offerri.

uERS. 5.---Noluisti. A tempore passionis, in quo est consummatio omnium hostiarum, ceperunt illa displicere. Nunquam ea ante destruxit, sed illis subditus fuit, dum in templo cum hostiis presentatus fuit. Corpus autem aptasti mihi. Ablata sunt signa, quia exhibita est ueritas, tunc tempus fuit ut  illa auferrentur, et ueritas ueniret. Nec unquam in odoribus illis delectatus est Dominus, nisi in fide, et desiderio offerentis. Precepit tamen hec sibi offerri, potius quam offerrentur idolis; imposuitque in seruitutem, non in iustificationem, et ut figura essent futuri.

uERS. 6.---Non placuerunt. In figuris illis ueritas prenuntiabatur. Celebrant figuras, figure rem multi scientes, sed plures ignorantes que cessare debent re exhibita.

uERS. 7.---Tunc. Quando uidi omnia illa displicere, et corpus idoneum ad hoc mihi datum. Dixi: Ecce uenio, ad me offerendum, ut faciam et compleam uoluntatem tuam, quia tu es meus Deus. Ideo uenio  ad implendam tuam uoluntatem tuam, quia ita scriptum est, et prefiguratum de me in consilio Deitatis, que est caput mei, qui sum liber humani generis secundum quod homo, in quo legant homines omnia sibi necessaria, et ideo non est opus lege.

uERS. 8.---Superius dicens. Quasi diceret: Non solum notat hec auctoritas ueteres hostias non fecisse perfectos, sed solam hostiam Christi; uerum etiam ablationem ueteris Testamenti, et constitutionem Noui, si diligenter notentur uerba; quia superius dicens, illa noluisti, addit: Tunc dixi. Ecce enim aufert primum sacrificium et cum eo uetus Testamentum, et statuit ut stabile nouum sacrificium et cum eo Nouum Testamentum.

uERS. 10.---Sanctificati, etc. Facta peccatorum  purgatione, reconciliati sumus Deo.

uERS. 11.---Et omnis, etc. Ne uideretur sanguis per pontifices semel in anno oblatus minus profuisse et sacrificia quotidie per sacerdotes facta perfectos facere, hoc addit, quasi dicat: Pontifex per singulos annos offerens, non peruenit ad consummationem, sic etiam omnis sacerdos semper offert, et tamen per ea nunquam consummatur.

uERS. 12.---Sedet in dextera. Bene potest consummare qui sic meruit exaltari.

uERS. 13.---De cetero. Id est de eo quod restat, scilicet gloria bonorum et pena malorum. Scabellum. Quia etiam si modo repugnent ei, et non uideantur subiici, tunc omnibus apparebunt ei subditi per cuius imperium suberunt penis.

uERS. 15.---Contestatur autem nos, etc. Spiritus sanctus testificatur quod consummauit in eternum sanctificatos, et quod in Nouo Testamento non recordabitur Deus peccatorum. Postquam. Quasi dicat: Postquam illud dixit quod non ualet ad probationem nostram, adiecit alia que corroborant utrumque quod dicimus: scilicet dando leges, quod pertinet ad consummationem; et peccatorum et iniquitatum eorum iam non recordabor amplius, quod pertinet ad sanctificationem.

uERS. 16.---Superscribam. Non dicit scribam, sed superscribam, quia leges ille super uires hominum sunt, in quarum completione nullus sufficiet, nisi ope gratie. In his uerbis dicitur quod consummat uirtutibus, deinde subdit de sanctificatione.

 uERS. 18.---Ubi autem, etc. Non solum ex hac auctoritate uideri potest quod iehsu sanctificat et consummat, sed quod oblatio iam post tempus gratie non est facienda pro peccatis, quando facta est remissio.

uERS. 20.---Per uelamen. Fides nostra est uetata, quia fides non habet meritum, cui humana ratio prebet experimentum.

uERS. 22.---In plenitudine fidei. Perfecta est nostra fides, quoniam nichil horum iam est uisibile, nec sacerdos, nec hostia. Aspersi corde. Per hoc ostenditur, quod non fides sola, sed uita cum uirtute queritur. Abluti aqua, id est baptismo.

uERS. 23.---Fidelis enim. Sicut Deus fidelis in  promissis, ita nos sibi fideles uult esse in promissis nostris. Fidem ergo et confessionem habeamus quantum ad nos.

uERS. 24.---Et consideremus, etc. Perfectus alios hortando, minor perfectum imitando. Inde hortatur Apostolus ad ea que conueniunt fidei.

uERS. 25.---Sicut consuetudinis. Culpat scindentes unitatem caritatis, quasi inter alios non possent habitare causa sanctitatis sue; qui potius suo exemplo debuerunt consolari eos. Sed consolantes. Consolatur laborantem, qui pariter in labore persistit, quia subleuatio laboris est nisus seu nisio collaborantis, ut in itinere fit.

uERS. 26.---uoluntarie enim peccantibus. Id est, nobis in uoluntate peccandi manentibus non prodest  Christus, qui est hostia pro peccatis, iam in hoc presenti. Per quod constat quod nec in futuro. Post acceptam notitiam ueritatis, id est, quanquam uenissemus ad fidem, pro qua quidam securi sunt, quasi nunquam perituri. Non ait, uolentibus, sed uoluntarie, quia uoluntarius est qui in aliquo assiduus est; uolens, qui ad tempus. uel etiam, si uoluntate, nedum actu peccemus. Iam non relinquitur pro peccatis hostia; sicut in ueteri lege datum est sepius offerri hostias pro peccato. Non enim Christus iterum immolandus est pro peccatis, quod semel factum est, et secundo non est opus. Sed magis opus est manere in fide et ueritate. Quod si non facit iudicium, te exspectat, nisi per penitentiam renoueris.

uERS. 28.---Duobus uel tribus testibus. Conuictus.  Quid ergo illi contra quos perhibent testimonium angeli, et sancti, et propria conscientia?

uERS. 29.---Conculcauerit, etc. Conculcat Christum qui libere peccat absque timore, et penitentia; et qui indigne participat, sanguinem pollutum ducit, si ab eo mundatus ad uomitum redit et penitere negligit. Spiritui iniurius est, qui eius beneficium grate non suscipit. Pollutum duxerit. Talis est qui per carnales obseruantias credit peccata dimitti, a quibus retrahit nos sanguis Christi, et ita pollutus est et nos polluit, si ab eo, unde est remissio, nos retrahit.

Et spiritui gratie. Id est Spiritui sancto gratis dato; uel, qui dat gratiam, contumeliam facit; qui remissionem, quam ipse Spiritus facit, ascribit carnalibus obseruantiis, uel, qui eum male uiuendo a se  abiicit.

uERS. 30.---Mihi uindicta, etc. De inimicis hoc dictum est, qui male faciunt, non autem de his qui male patiuntur. Hic autem et consolatur eos, dicens quod permanet in sempiternum Deus, et uiuit. Proinde etiamsi nunc tyranni non recipiunt quod eis promissum est; tamen postea recepturi sunt, itaque illos oportet congemiscere, non uero nos. Nos enim in illorum incidimus manus, illi autem in manus Dei. Neque enim qui patitur, aliquid malum patitur, sed qui facit; neque beneficium percipit qui iuuatur, sed qui beneficium prestat. Hec igitur scientes, patientes efficiamur ad sufferenda mala, et prompti ad bene faciendum.

 uERS. 31.---Rememoramini. Inuitat eos per antefacta

 Sicut optimi medicorum cum alios securint, etc., usque ad ut autem nos incidatis in manus Dei, rememoramini, etc.

Pristinos, etc. Si rudes sustinuerunt, turpe est si modo deficiunt. Magnum certamen, etc. Passiones erant eis, tum ex propriis doloribus, tum ex doloribus aliorum, quibus compatiebantur.

uERS. 33.---Et in altero quidem, etc. Quasi: Certamen passionum sustinetis, et in propriis passionibus, et in compassionibus aliorum, et he sunt due partes certantium contra nos passionum. Spectaculum. Graue est opprobrium, grauius est cum spectaculum hominibus fit et non secreto exprobratur.

 uERS. 38.---uiuit.  Iusti, recti, exsultate in Domino, quia uos decet, etc., usque ad et deficientem subleuat, et uincentem coronat.

uERS. 39.---Nos autem, etc. Id est, non sumus filii paganorum, sed prophetarum fidelium.



CAPUT XI.

uERS. 1.---Est autem fides. Hic est laus et commendatio fidei, cuius descriptionem ponit. In qua tria notat, scilicet: quid efficiat in nobis, quod fundamentum est omnium bonorum, et quod et de non apparentibus est. De qua in Epistola ad Romanos plenius dictum est: Fides est substantia sperandarum rerum, id est, causa que res sperandas faciet quandoque subsistere in nobis; quod est dicere: faciet nos  consequi futura bona. Et proprie dicitur fides substantia, quia sperandis substat, et facit ea esse in credentibus in alia uita. Et est fundamentum omnium bonorum quod nemo mutare potest, et sine quo non est bona edificatio; uel, speranda iam facit esse in corde credentis. Argumentum, id est certitudo rerum que non apparent, et si quis de ea dubitet, probatio, ubi adhuc probatur futura resurrectio; quia ita crediderunt patriarche, apostoli, alii sancti. Fides est causa sperandorum, quia causa iustitie per quam sunt speranda. Et hoc est: In hac testimonium, iustitie, quod propter fidem Deus testatus est iustos eos esse. Senes: Hoc dicit, non quod etate senes, sed antecessores horum, et sic constat fidem non esse nouam, sed tenendam, cum antiqui eam tenuerint.

 uERS. 3.---Fide intelligimus. Exemplis utitur ad commendationem fidei, ad ostendendum quod de non apparentibus sit fides.

uERS. 4.---Fide plurimam. Quod patres antiqui per fidem sint consecuti testimonium iustitie ostendit, ponens aliud exemplum ad commendationem iustitie. Defunctus adhuc loquitur. Id est, materia est nobis loquendi, ut de eius fide exemplum demus. Non enim mors exstinxit famam fidei. Ex fide et patientia precedentium consolatur istos. Abel adhuc loquitur, quia alios suo exemplo admonet ut iusti sint. Interemit eum quidem mors, sed non cum eo interemit gloriam eius et memoriam.

 Neque Henoch et Elias per tam longam etatem  senectute marcuerunt, nec tamen, etc., usque ad priusquam propter peccatum inde exire meruisset.

uERS. 6.---Quia est. Esse proprie Deo conuenit: quia immutabiliter est.

uERS. 7.---Fide Ne, etc. Et iustitie, etc. Id est, fuit iustus ex fide, sicut patres sui, nisi enim iustus esset, hoc ei Deus non precepisset.

uERS. 8.---Fide qui uiuit. Hic ad patres Iudeorum descendit et ostendit in eis, sicut in prioribus, omnem iustitiam ex fide habuisse originem. Et ponit exemplum de Abraham. Obediuit, Deo dicenti sibi: Exi de terra tua, et de cognatione tua. Hoc iam fecerat. Hoc enim dictum est iam egresso de terra Chaldeorum, et iam constituto in Mesopotamia. Non ergo Dominus corpus, sed animum a terra  sua auertit, ne uelit reuerti. Non enim exierat inde animo, sed redeundi tenebatur desiderio; quod desiderium Deo iubente ac iuuante, et illo obediente fuerat amputandum.

uERS. 11.---Quoniam fidelem. Prius risit, etsi ex gaudio, non tamen plena fide: sed post, uerbis angeli, in fide solidata est. Riserat etiam Abraham, quando ei promissus est filius, sed risus ille admirationis fuit et gaudii, non dubitationis.

uERS. 12.---Ab uno. Utero, uel Abraham emortuo. Emortuum dicit ad opus concipiendi Sare uterum, quantum ad uirum seniorem; uel dicit ipsum Abraham ad opus generandi emortuum, quantum scilicet ad seniorem feminam. Tanquam sidera. Hoc dicit quantum ad bonos, id est qui luce uirtutum et  multitudine comparantur sideribus. Et sicut arena. Hoc dicit quantum ad malos, id est qui instabilitate et numero comparantur arene. Mare est ipsa gentilitas: ora, ritus eius; cui propinqui facti sunt aliqui Iudei, non tamen in gentilitate.

uERS. 13.---Et salutantes. Utitur uerbo translato a nauigantibus, qui longe prospiciunt desideratas ciuitates, quas antequam ingrediantur, salutatione preueniunt. Ex metaphora ergo nauigantium dicit, Et salutantes; id est gaudentes et desiderantes eas, sicut faciunt naute longe uisis ciuitatibus. Et ideo confitebantur quod essent ipsi peregrini, qui in aliena patria nichil habent. Hospites. Hi de patria non sunt, et isti confitebantur se non esse de mundo, neque aliquid se habere in mundo, ideoque hoc confitebantur.  Qui autem hoc dicunt, dant intelligi quod aliam patriam querunt, quod ipsi significare uolebant. Et ne putaret quis quod illam appeterent de qua exierant, subditur: Et si quidem, etc.

uERS. 17.---Cum tentaretur. Non tentauit Deus Abraham quasi qui fidem eius ignoraret, sed ut ipse Abraham et mundus fidei eius ueritatem et firmitatem cognosceret.

uERS. 19.---Et in parabolam. Fide obtulit Abraham non solum in re, sed etiam in significatione. Intellexit enim Christum significari, cuius deitas non moritur; sed aries herens cornibus inter uepres, id est caro laborans inter Iudeos in cornibus crucis, potuit Deo offerri spinis Iudaicis ante coronata.

 uERS. 20.---Isaac. Fidem hic habuit, non solum quod benedictus esset melior, sed etiam credidit quod Christianus populus supplantaret benedictionem Iudeis factam et promissam.

uERS. 21.---Adorauit fastigium, etc. Forte tulerat a filio uirgam, quando ei fidem filius iurabat et dum eum teneret, post uerba iurantis, mox adorauit Deum. Non enim padebat eum ferre tantisper insigne potestatis filii sui, ubi figura magne rei future presignabatur, et regni Christi futuri in gentibus.

uERS. 22.---De ossibus suis mandauit. Adiurans filios Isrel, ut asportarent ea in terram promissionis, et reconderent ea in sepulcro patrum suorum, scilicet in spelunca duplici, in qua sepulti sunt Abraham, et Isaac, et Iacob, et ceteri et patres, ubi et  Adam et Eua quiescebant. Quod ideo uoluerunt, quia in ea terra preuiderunt nasciturum Christum, ut cum eo resurgerent.

uERS. 26.---Improperium Christi. Hoc dixit, uel quod Moyses pateretur pro Christo, uel quod significabat improperia Christi futura: uel, quod Moyses sustinuit a fratribus suis quos liberare uolebat, sicut Christus a suis quos redimere uenerat. Illi dixerunt Christo: Demonium habes . Et isti Moysi: uis nos interficere, sicut interfecisti Aegyptium  Quod tamen patienter sustinuit, sicut et Christus.

uERS. 27.---Non ueritus. Quod prius fugerat in terram Madian, non fuit metus, sed fides; eo quod credebat a Deo liberari. Noluit ibi manere, ne esset  causa iactantie, si in apertum periculum se precipitaret, et tentaret Deum, quod diabolicum est. Sancti enim, quandiu habent quid faciant, non debent tentare Deum, ut et Dominus locum dedit Iudeis, qui et suis precepit: Si uos persecuti fuerint in una ciuitate, fugite in aliam .

uERS. 28.---Fide celebrauit Pascha. Hac utique quia sic credidit populum saluandum: illos quidem a Pharaone, nos a diabolo.

uERS. 29.---Transierunt mare Rubrum, etc. Sic per baptismum fideles transeunt, remissis peccatis; tanquam Aegyptiis cum diabolo principe tenebrarum submersis.

uERS. 30.---Circuitu dierum septem completo a Leuitis arcam Dei portantibus, et eneis tubis clangentibus.

 uERS. 31.---Excipiens exploratores cum pace, etc. Quasi: Ita et uos debetis duo Testamenta per apostolos tanquam exploratores a Christo missos credendo excipere, et ita cum infidelibus non peribitis.

uERS. 32.---De Gedeon. Ipse, accepto signo uelleris a Domino, iuit contra Madianitas cum trecentis uiris, eosque noctu expugnauit. Samson. Hic, ut legitur in libro Iudicum, afflixit uehementer Philistheos. Iephte. Hic, cum iret ad pugnam contra hostes, uouit Domino quod, si triumphum de hostibus assequeretur, rediens, quod primo occurreret, offerret Deo: occurritque ei filia, quam immolauit.

 uERS. 33.---Qui per fidem. Etsi recusat dicere que fecerint singuli, dicit tamen que quidam operati sunt fide. Repromissiones. Dicit Apostolus repromissiones et non promissiones, quia promissiones multe sunt facte Dauid, ut Abrahe. Sapienter historiarum commemorationem uitat, ne sermonem suum protelet, breuiter quedam tangens. Nec enim omnino tacuit, nec dicens molestus effectus est, fugit densitatem et longitudinem, ne fatiget auditorem.

uERS. 35.---Alii autem distenti, etc. In illis Patribus ueteris Testamenti, quamuis rara, fuerunt tamen exempla patientie, a sanguine Abel usque ad sanguinem Zacarie, quorum sanguinem dicit Dominus ab eis exigendum, qui in patrum suorum  iniquitate persisterent. Et in Nouo  Testamento, non defuerunt temporali felicitate pollentes, in quo misericordiam Dei experimur.

uERS. 38.---Quibus dignus non erat mundus. Id est, quorum conuersatione non erat mundus dignus, ideoque ne uiles habeantur pro toleratis tribulationibus: uel, adeo uiles erant hominibus, ut putarentur non esse digni stare uel habitare inter eos. Et tam illi quam priores, non acceperunt statim promissam uitam usque ad Christum. Cur non subditur:

uERS. 40.---Deo pro nobis melius aliquid prouidente. Prout naturam nostram assumeret, et gloriosius nobiscum exsultaret. Si illi tenuerunt fidem, qui nos tandiu exspectauerunt requiem, multo magis teneamus, qui statim a morte accipimus.



CAPUT XII.


uERS. 1.---Ideoque et nos. Post fidei commendationem, ad illud quod inceperat redit, exhortans ad patientiam pluribus modis, et precipue ipsius Christi exemplo. Nubem. Id est multitudinem sanctorum, qui testes sunt fidei, qui ut nubes exemplo sui in estu tribulationum nos refrigerant, et doctrinis compluunt.

uERS. 2.---Qui proposito sibi gaudio, etc. Sic nos proposito nobis eterno gaudio, posthabita confusione, debemus currere; uel, proposito sibi gaudio temporalis regni, quando uoluerunt eum turbe rapere ut facerent regem, et noluit, quia erat uia humilitatis.

uERS. 3.---Deficientes. Deficere est timore tribulationis  fidem negare. Itaque non debetis deficere, neque enim estis obliti uos consolationis, nec debetis obliuisci.

uERS. 6.---Omnem filium. Etiam unicum qui fuit sine peccato. Si ergo exceptus es a passione flagellorum, exceptus es a numero filiorum. Unicus ille de Patris substantia natus equalis Patri in forma Dei, uerbum quo facta sunt omnia, non habebat ubi flagellaretur. Ad hoc autem carne indutus est, ut sine flagello non esset. Qui flagellat unicum sine peccato, relinquit adoptatum qui est cum peccato? Unicus sine peccato, non tamen sine flagello, exemplum nobis proposuit in passionibus suis. Non ergo turbari debemus, cum aliquis sanctus grauia et indigna  perpetitur, si obliti non sumus que pertulerit Iustus iustorum, Sanctusque sanctorum. Et attende hic iustitiam et misericordiam Dei. Iustitia est in eo quod flagellat. Misericordia uero in eo quod recipit.

uERS. 8.---Ergo adulteri. Nota non iure uocari patrem, qui ex adulterio genuerit, quia ab eo geniti, non dicuntur filii legitimi.

uERS. 9.---Reuerebamur. Reuereri est cum timore honorem impendere.

uERS. 10.---Et illi quidem. Hic alia ratio ostenditur, quare obtemperandum sit Deo. Ad id quod utile est, scilicet, in recipiendo sanctificationem eius.

uERS. 11.---Disciplina. Hec grece dicitur , id est, eruditio per molestias, quando pro peccatis suis mala quis patitur, ut corrigatur prout hic intelligitur.  Est et disciplina que scientia dicitur, et a discendo nomen accepit, et Grece dicitur.

uERS. 12.---Manus. Id est affectum caritatis, quo Deum complectebamini olim, iterum erigite sursum ad Deum; et genua, id est fortitudinem, que soluta est refrigerata caritate.

uERS. 13.---Gressus. Ut uestra fides recte incedat, confitendo quod credit, etsi opus est patiendo. Fides recte dicitur pes, quia totum portat. Ita gressus rectos, ut non aliquis deuiet a uera uia fidei, sicut ille qui carnales obseruantias recipit, nam hoc est errare. Et non claudicet, sicut qui timore passionis titubat, sed sanctur, si errauit uel timuit; uel recti gressus, sunt recta intentio in operibus.

uERS. 14.---Sanctimoniam. Id est castitatem mentis  et corporis; unde: Beati mundo corde, quoniam , etc. Sine qua nemo uidebit Deum. Ecce quomodo exterruit amatorem boni, id est, uisionis Dei. Non dixit, in ignem mittetur; uel, infatigabilibus tortoribus dabitur ; sed uolens te amatorem boni esse, id est, uisionis Dei, non formidatorem mali, ait: sine qua nemo, etc. Ex eo ipso quod desideras, te terret.

uERS. 15.---Contemplantes, etc. Ne dubitetis posse esse tam patientes, quia gratia Dei presto est; sed ne desitis ei, hoc modo potestis retinere gratiam. Ne qua radix, etc. Delectatio peccati uere dicitur amaritudo, et ideo uitanda. Radix amaritudinis, mala cogitatio, que non dulces fructus, id est opera, sed amaros generat, quibus impeditur iter ad celum.

 uERS. 16.---Ne quis fornicator, etc. Hic quomodo contemplari debeant, ne qua radix amaritudinis germinet, ostendit per partes in quibus aliquos de illis notat. Primitiua. uel primogenita sua. Primitiua hic appellat honorem et dignitatem sacerdotii, quia ante sacerdotium Aaron, omnes primogeniti erant sacerdotes, sicut fuit Sem: et hec erat magna dignitas, quia et de substantia et de hereditate paterna maiorem portionem sumebat. uestiumque ornatu locupletior resplendebat, eique benedictio dabatur. Ecce quam procul a religione fuit Esau, qui pro uentre dedit benedictionem. Cuius factum ideo commemorat, ut dehortetur ab illius similitudine.

uERS. 18.---Non enim accessistis. Dixerat, ne  quis desit gratie his modis quos subdidit, parata enim est gratia, et hoc est: Non enim accessistis ad asperitatem legis, quam describit, ut econtra intelligatur suauitas gratie, non ad ignem, sed ad Spiritum sanctum, qui est ignis consumens peccata, ad quem non motu corporis, sed spiritu itur. Turbinem. Turbo est uis uentorum cum grandine et pluuia, et significat impetum uitiorum que per legem magis damnata sunt. Sed modo uenitur ad serenitatem per gratiam Spiritus. Caliginem. Hoc ponit quia obscura lex fuit, modo clara intelligentia. Procellam, que est maior quam turbo, et est tempestas que quocunque impellit. Hec est seruitus peccati secundum operationem que per legem trahebat homines: modo autem est requies a uitiis imperfectis.

 uERS. 19.---Tube sonum. Tuba est signum motionis ad bellum, et est motus delectationis qui non per legem, sed per gratiam exstinguitur. uocem uerborum. Huiusmodi uox est legis preceptio et comminatio, quam populus grauem putauit et intolerabilem, quia sola preceptio erat, sine gratia adiuuante.

uERS. 20.---Non enim portabant. Quia sine gratia insufficientes erant ad obseruanda precepta. Et si bestia, etc. Mons est diuinitas; bestia, defectus rationis, quod est quando uerbum blasphemie profertur in Deum. Tangere est offendere. Tangit ergo montem bestia, qui offendit Deum blasphemia, quem precipit lex sine misericordia lapidari; sed in Ecclesia, si uult reuerti, misericorditer suscipitur.

 uERS. 22.---Sed accessistis. Ex superioribus ista pendent, ubi dicit ad que accesserint post remotionem illorum, et non ponit contraria eorum que ex opposito intelliguntur, sicut supra assignatum est, sed primum quod ex eis sequitur, ut per hoc magis suadeat tenendam esse gratiam. Ad Sion. Id est, ad eos qui in alto speculantur Deum, quod speculari est magnum premium. Et ciuitatem Dei. Hoc dicit, quia Deus in eis habitat quando eos iustificat.

uERS. 23.---Qui conscripti sunt. Quasi dicat: Ne dubitetis ad angelos peruenire, quia uestri antecessores peruenerunt, et hoc est: Qui conscripti sunt, id est, cum eis qui in celis sunt, scripti sunt, id est in eorum ordine sunt.

uERS. 26.---Adhuc semel, etc. Quasi dicat: Iam  fuerunt mota, sed adhuc mouebo: per semel notat quod ulterius non sunt mouenda. Sed etiam celum, quod inferius est, scilicet ereum: unde dicuntur aues celi. Totus autem pene er iste uentosus, quem celum uel celos Scriptura uocat: istos utique imos, non illos supremos  dicit hic Scriptura mouendos, et alibi, perituros, propter magnam sui quamdam commutationem.

uERS. 27.---Que sunt immobilia. Quasi dicat: Id profecto sunt, quia quidquid erunt uel in principalibus essentiis, uel in formis extrinsecus sumptis, secundum id immobilia erunt.

uERS. 28.---Itaque regnum immobile. Quia Deus  celum et terram immobilem promittit, patet quod habemus gratiam, sine qua non possemus ad illud promissum peruenire, sed per eam suscipimus illud regnum immobile, ut ideo nullus desit gratie.

Habeamus gratiam. Id est, fidem, spem et caritatem in sancta operatione; uel: Habeamus gratiam, id est, gratias agamus de omnibus, non murmurantes in aliquo, quia sic bene seruitur Deo.

uERS. 29.---Deus noster ignis. Id est Spiritus sanctus, qui est donum et gratia illa, quia nobis gratis datus.



CAPUT XIII.

uERS. 1, 2.---Charitas. Ab hoc loco moraliter instruit Apostolus, quasi diceret: Quia caritas est habenda, ipsa maneat in uobis, et hospitalitatem nolite  obliuisci. Per hanc enim quidam latuerunt, ut Loth nesciens esse angelos, sciens tamen quis in eis esset.

uERS. 3.---Tanquam simul uincti, id est, sicut uobis uinctis uelletis subueniri, uel laborantibus.

uERS. 5.---Sint mores. Postquam sua Hebrei perdiderant, uolebant iterum congregare: quod Apostolus prohibet. Sed ne dicerent: Quid si necessaria defecerint? subdit consolationem. Sine auaritia. Auarus est qui tenax est in largiendo, cupidus in accipiendo. Non te deseram. Hoc Deus dicit omni speranti in se, sicut Iosue, ita est nobiscum, ut confidenter dicamus, etc. Neque derelinquam. Derelinqueretur qui fame periret: sed quia hoc non est, ne sit homo cupidus.

 uERS. 6.---Non timebo, etc. Homo omnis aduersarius, etiam diabolus, qui homo ab officio, eo scilicet quod hominem decipiat.

uERS. 7.---Mementote, etc. Quia longum est de singulis dicere, monet sequi magistros.

uERS. 8.---iehsu Christus, etc. Hoc pertinet ad superiorem sententiam, ubi testatus est Deum dixisse: Non te deseram, neque derelinquam. Poterat enim illis uideri, quod hec promissio ad Iosue tantum pertineret, ad quod respondet, quod et nos iuuabit sicut iuuit illum. Quasi: Non est dubitandum, quia qui heri, id est in preterito, adiuuit Iosue, hodie, id est in presenti, adiuuat, et adiuuabit futuros per omnia secula.

uERS. 10.---Habemus altare, etc. Non studendum  escis, quia habemus altare, id est corpus Christi, in fide cuius oblate preces et operationes sunt accepte Deo, de quo edere non habent, etc. Tabernaculo, etc. Id est, obseruantiis legis, ut qui cibos discernunt et alia huiusmodi legalia seruant, que nomine tabernaculi signat, quia ad tempus sunt imposita; uel, nostrum corpus recte dicitur tabernaculum, quia ad tempus in eo manendum est, et ideo non est ei seruiendium in desideriis.

uERS. 11.---Quorum enim, etc. Per duplicem allegoriam, quarum una est ueteris, et altera Noui Testamenti, probat corpus Christi non esse edendum ab his qui tabernaculo deseruiunt. Ad hoc enim  corpora animalium extra castra cremantur, et propterea Christus extra portam passus est, ut nos, qui corpore et sanguine eius a peccatis mundari uolumus, improperia et angustias passuri, tabernaculi delicias deseramus. Animalium. Christus per illa animalia significabatur.

uERS. 12.---Portam. Porta ciuitatis est sensus corporis, in quorum nullo Christus peccauit: et ideo extra passus. Et nos ostio sensuum uitiis clauso, extra patiamur.

uERS. 15.---Per ipsum ergo. Qui est nobis uia, a quo sumimus exemplum, ad martyrium curramus. Confidentium.  Ergo qui timetis Dominum, laudate eum, etc., usque ad cuius inuisibilis sacrificii illud uisibile sacrum signum erat.

 uERS. 16.---Beneficentie. Euacuata sententia prauorum de gula, redit ad mores. Beneficentie, id est, largitatis in alios. Et si uestra substantia sit ablata, tamen ex his que habetis eleemosynas date. Hoc supra dixerat: Non deserentes collectionem.

uERS. 17.---Ut cum gaudio. Faciamus utique ista cum gaudio, quando uidemus homines proficere in uerbis Dei. Tunc enim cum gaudio laborat operarius in agris, quando attendit arbores, et fructum uidet; quando attendit segetem, et uidet ubertatem. Tunc intelligit quod non sine causa laborauit, non sine causa dorsum curuauit, non sine causa manus attriuit, non sine causa frigus estusque tolerauit.

Non expedit uobis. Non dico: non expedit illis, quia etiam illis prodest tristari de uobis. Nam illi  prepositi, quando contristantur de malis uestris, expedit illis ipsa tristitia, sed non uobis. Similiter ergo in Dominico agro bonum operemur prelati et subditi, ut similiter de mercede gaudeamus.

uERS. 18.---Orate pro nobis. Superbiam elationemque mentis quorumdam pontificum percutit, qui dedignantur precari subiectos, quatenus pro eis orationes fundant. Bonam conscientiam habemus, id est, conscientia nos non accusat, nec nobis conscii sumus quod uobis insidias fecerimus, nichil cum fictione protulimus, nichil negotiationis gratia fecimus. Ne ergo sinistre quid arbitremini. In omnibus. Accusabatur Apostolus quod suam gentem negligeret, sed ostendit se habere affectum ad omnes Iudeos et  gentiles, de quorum preteritis bonis gaudet, eisque in futuro meliora optat.

uERS. 21.---Faciens, in uobis, etc. Nihil enim boni habere potestis, nisi illo preueniente et subsequente.

uERS. 22.---Etenim perpaucis, etc. Quasi: Non potest quisquam longitudinem sermonis abnuere, hoc quippe erat quod aduersarii faciebant, et ideo latenter hoc tangit.

Salutate omnes propositos uestros. Sicut generaliter omnibus scribit, ita generaliter omnibus prelatis et subditis salutem optat. Salutare enim est salutem optare.





PROLOGUS S. HIERONYMI IN SEPTEM EPISTOLAS CANONICAS.

 





EPISTOLA CANONICA B. IACOBI. *



ARGUMENTUM.


Iacobus apostolus sanctum instituit clerum de cultura celestium preceptorum, et regula catholice obseruantie, et de inuicte patientie maiestate, et de reuelatione plurimorum, et de mandatione magistrorum.



CAPUT PRIMUM.

uERS. 1.---Iacobus. Iste ecclesie Hierosolymitane, post apostolos ad predicandum missos, curam et regimen suscepit. Duodecim tribubus. Precipuam sollicitudinem de istis habere ad duodecim pertinebat apostolos, qui legatione pro Domino in circumcisione fungebantur. Unde et Paulus dicit: Iacobus, et Cephas, et Ioannes, qui uidebantur columne esse, dexteras dederunt, etc. Idcirco eis scribit precipue,  et quia ipse a ceteris apostolis super eos ordinatus erat episcopus.

uERS. 2.---Omne gaudium. Ne indignemini si mali in mundo florent, si uos patimini, quia non est Christiane ueritatis in temporalibus exaltari, sed potius deprimi. Mali nichil habent in celo, uos nichil in mundo. Spe illius boni ad quod tenditis, quidquid in uia contingat, gaudere debetis. Cum in tentationes. A perfectioribus incipit de extrinsecis tentationibus.

uERS. 3.---Probatio fidei, etc.  Eadem sententia, sed conuerso ordine in Paulo legitur, etc., usque ad per quod fides perfecta probatur.

uERS. 6.---Qui autem hesitat. Qui conscientia peccati pressus dubitat de premiis celestibus, superueniente uento tentationum, facile deserit fidei  statum, et secundum tentantis uoluntatem, ad flatum uenti per diuersos uitiorum raptatur errores.

uERS. 10.---Diues autem. Diuitem uocat eum qui totam spem in diuitiis ponit; non nocet habere diuitias, sed amare. Diues autem glorietur. Ironice. Quasi: Non debet gloriari in sua gloria qua superbit et alios opprimit, quia finienda est et humilianda in inferno. uel, Glorietur in humilitate sua, id est, non in superbia, sed humiliet se subseruiendo aliis de diuitiis. Quoniam sicut flos feni. Iustus ut palma floret, iniustus ut fenum: quia ille manet, hic cito transit. Flos iusti spes que fructum exspectat, radix iusti caritas que immobilis manet; mali radix cupiditas, flos delectatio temporalium.

uERS. 11.---Diues in itineribus. uie diuitis temporalia  sunt, quibus beatificari querit, que cito destruentur. Ardor solis, aduentus seueri Iudicis: uel in morte cuiusque improuisus, uel in iudicio communiter. In quo iustus ut arbor fructifera manebit.

uERS. 12.---Beatus uir. Quia difficile est hortari ad contemptum mundi, subdit de magnitudine premii:  Beatus uir, etc. Non solum uerbera et carceres debetis pati, sed et amissionem rerum temporalium, que sunt uiles et transitorie, et amatores earum puniendi.

uERS. 13.---Nemo, cum tentatur.  Hactenus de tentationibus exterioribus, nunc, etc., usque ad et hominem quasi ex necessitate peccare.

Quoniam a Deo tentatur. Exteriorem tentationem immittit Deus ad probationem suorum, interiorem uero, qua sepe concipitur furtum, adulterium, homicidium, non immittit Deus.

uERS. 14.---Unusquisque tentatur. Duo sunt genera tentationum: unum quod probat, secundum quod tentauit Deus Abraham. Aliud quod decipit, secundum quod Deus neminem tentat. Cum super  fundamentum, lignum, fenum, stipulam edificamus, diabolus superponit incendium. Aedificemus aurum, argentum, lapides pretiosos: et tentare non audebit; nec tamen omnino desistit, sed sedet in occultis ut interficiat innocentem.

Generat mortem. Sicut qui tentatus superat, premia uite; ita qui concupiscentiis illectus superatur, merito ruinam mortis incurrit.

uERS. 17.---Omne datum, etc.  Postquam docuit quod uitia non a Deo nobis, sed a nobis sunt, etc., usque ad donum perfectum potest intelligi.

Nec uicissitudinis. Lumen eius aliqua umbra non interdicit, ut aliqua mala immittat. Semper bona lucis sunt in Deo, sed eius dona in nobis aliquando sunt que superuenientia obumbrant peccata.

 uERS. 18.---uoluntarie. Omne bonum est a Deo, et non meritis uestris ad hoc accessistis, sed sola gratia diuine uoluntatis. Ut simus initium, etc. Per hanc genituram non putemus nos esse id quod ipse est, sed quemdam principatum in creaturis, adoptione nobis concessit. Unde alius translator: Ut simus primitie creaturarum eius.

uERS. 19.---Tardus ad iram. Non temere, et sine causa aliquis irascatur, uel contra subditos peccantes, uel contra quoslibet fratres, uel contra felicitatem malorum, quia maturitas sapientie non nisi tranquilla mente percipitur. Et qui iratus iudicat, etiamsi iustitiam iudicat, tamen diuini examinis iustitiam, in qua perturbatio non cadit, non potest imitari.

 uERS. 21.---Propter quod abiicientes, etc. Monuit ad inquirendam doctrinam, ad quam suscipiendam, et ut in ea possint proficere, hortatur nunc ad munditiam corporis et anime. Qui enim non declinat a malo, non potest bonum facere. Insitum uerbum. Quod uestris cordibus predicando imponimus, uel  uerbum quod insitum et seminatum est in die redemptionis, quando uos genuit Deus; nunc perfectius suscipite, et operibus implete, quid in mysterio tenetis.

uERS. 23.---Consideranti uultum. Qui proponit in animo suo considerare in Scripturis quasi in speculo uultum natiuitatis, qualiter homo sit natus, quam fragilis, uel quid futurus, quam breuis eui, in quantis miseriis positus, compunctionem magnam et uoluntatem penitendi contraxit; sed statim, aliqua tentatione seductus, obliuiscitur compunctionis, et ad peccata redit. Huius inconstantie comparat eum qui libenter uerbum audit, et implere negligit. Et est similitudo inter illum qui sponte sua, sine doctore se ad Scripturas applicuit, et illum qui ab alio  Scripturas audit, cum neuter impleuerit.

Puer cum nascitur uagit, per quod indicatur dolor anime, et quod in uita intrat ad miserias carnis, quem dolorem postea obliuiscitur, consueta illecebris carnis anima.

uERS. 26.---Non refrenans linguam suam, etc.  uerbositas quid aliud est? etc., usque ad et tu diligenter attendas: Qui non refrenat linguam suam, huius uana est religio, etc.

uERS. 27.---Et immaculatum se custodire ab hoc seculo. Per seculum intelligit mundum, seu omnia que sunt in mundo, ut sunt concupiscentia carnis, et oculorum, et superbia uite.



CAPUT II.

 uERS. 1.---Nolite. Quasi dicat: Dominus non diuites inuitat ad fidem et pauperes despicit, sed pauperes elegit in hoc mundo, et eos fide donauit. Mundus pauperem abiicit, diuitem colit; fides Christi econtra docet quia omnis gloria diuitum tanquam flos feni, misericordia in pauperes floret in eternum. Domini glorie. Dominum glorie nominat, ut eius iussis obediatur, qui sempiterna gloria remunerat id quod pro eius amore pauperibus datur.

uERS. 5.---Audite.  Diligentius attendite, quia non qui ditiores in seculo, etc., usque ad sed hos tamen exspectatione futuri regni preclaros reddidit et nobiles.

Nonne Deus.  Pauperes elegit Deus qui alibi ait: Nolite timere, pusillus grex, quia complacuit Patri  uestro dare uobis regnum. Pauperes etiam parentes quorum nutriretur officio elegit.

uERS. 6.---Nonne diuites. Apertius ostendit quos diuites superius dixerit, scilicet illos qui diuitias Christo preferunt, et ipsi alieni a fide, eos qui credunt per potentiam opprimunt, et ad iudicia potentiorum trahunt. Et est alia causa quare non sunt eligendi, quia mala inferunt fidelibus.

uERS. 7.---Blasphemant. Hec apostolorum temporibus plures gentilium et Iudeorum, maxime ditiores fecisse inueniuntur.

uERS. 8.---Si tamen legem. Quia aspere et de contemptu diuitum locutus erat, et quodammodo contrarius legi diuine, que omnes diligi precipit,  ne omnino contemnendi diuites putentur, subdit: quasi dicat propter predictas causas non sunt eligendi, sed si perficitis hanc legem que dicit: Diliges proximum , benefacitis; quia, etsi diuites propter diuitias non sunt eligendi, non tamen propter Deum minus sunt diligendi.

Regalem. Id est excellentem, uel quia communis est omnibus, et omnes complectitur. uel que dicit: Non confundas personam pauperis, nec honores uultum potentis , et alibi: Nulla erit distantia personarum: ita paruum ut magnum audietis, quia iudicium Dei est .

uERS. 10.---Quicunque autem. Ne putarent contemptibile esse peccatum in hac una re legem transgredi, addit: Quicunque autem, etc. Offendat autem  in uno factus est omnium reus. uere qui in uno offendit est transgressor totius legis, quia qui peccat, contra auctorem legis facit, quem in sua lege negligit, et contra caritatem, que est causa et mater totius legis. Hanc sententiam ex simili uideamus: Si quis me offenderet, omnes fratres et amicos meos in me offenderet, et quodammodo contra omnes peccaret. Sic qui unum mandatum negligit, cetera, que completa uidebantur adiuuare, sibi inutilia reddit.

uERS. 12.---Sic loquimini.  Quandoquidem malum est diuitem propter diuitias eligi, etc., usque ad que spontaneos uocat ad penitentiam et peccata dimittit.

Quasi diceret: Bene loquimini, et bene facite: quia si negligitis, grauius damnabimini quam qui fuerunt  in tempore Moysi, quia cui plus committitur, plus ab eo exigitur. Quo plus maiorem quis misericordiam a Domino consequitur, eo iniustius indigenti proximo misericordiam negat, et iustius luit penas impietatis.

uERS. 13.---Superexaltat autem.  Sicut in iudicio dolebit ille qui non fecit misericordiam, ita qui fecit, remuneratus exsultabit atque gaudebit.

uERS. 14.---Quid proderit, etc.  Hic latius disputat de operibus misericordie, ut quos precedente sententia terruerat, consoletur, docendo quibus remediis expientur quotidiana peccata, sine quibus non agitur uita. Ne illi qui non in uno tantum, sed in multis offendunt, in iudicio inueniantur rei omnium.

 uERS. 18.---Sed dicet quis. Non solum propter predictas rationes debetis ad bene operandum incitari, sed etiam propter hoc ne improperium ab aliis patiamini, quia aliquis assumpta fiducia de suis operibus ut ostendat solam fidem non ualere, improperando dicet: Tu fidem, etc.

uERS 19.---Tu credis, etc. Probauit eos qui opera non habent ueram fidem non habere; nunc cuiusmodi fidem habeant, patefacit, ne illam talem fidem magnifaciant. Et demones credunt, et contremiscunt.  Scriptum est, etc., usque ad demonibus tardiores et proteruiores sunt existimandi.

 uERS. 20.---uis autem scire, o homo inanis?  Probato, quod fides sine operibus mortua est, etc., usque ad imitentur in tentatione et in operatione.

uERS. 21.---Abraham pater noster, etc.  Quod Abraham per fidem sine operibus iustificatus dicitur, etc., usque ad de utroque in exemplum proponitur. Offerens filium suum Isaac super altare? Magna tentatio, cum filium iubebatur occidere; magna fides, cum etiam de mortuo credebat se posse semen accipere; magnum opus, cum dilectissimum non dubitaret offerre.

uERS. 22.---uides quoniam fides cooperabatur operibus illius, et ex operibus, etc. Quia obtulit illum, in quo acceperat promissionem, apparet magna uirtus fidei: quia, etsi eum offerret, credebat promissionem  implendam, quia potentem credebat Deum etiam suscitare mortuum.

Similiter et Raab meretrix.  Ne causarentur opera tanti patris se imitari non posse, etc., usque ad et annumerata in generationibus Saluatoris.



CAPUT III.

uERS. 1.---Nolite. Sicut monui uos ad opera facienda, sic moneo ad uitanda stulta magisteria. Nolite plures. Multi fuere temporibus apostolorum, qui descendentes de Iudea Antiochiam, non bene eruditi in lege fidei, docebant, credentes ex gentibus debere circumcidi, et alios errores inducebant, que ueris predicatoribus non paruum laborem questionis contulerunt. Hos ergo ab officio uerbi remouet, ne impediant  ueros predicatores.

Maius.  Qui indoctus officium docendi usurpat, et Christum non sinceriter nuntiat, maiorem damnationem meretur quam si solus suo scelere periret; sicut contra, qui bene ministrat, gradum sibi bonum acquirit.

uERS. 2.---In multis. uere periculosum est reliquis preesse uelle, quia non tantum uos minus eruditi, sed nos omnes predicatores, etiam maiores in multis offendimus, alii male docendo, et aliis male uiuendo, et aliis modis. Se illis beatus Apostolus connumerat, ut liberius arguat. Aliter iustus, aliter malus offendit; iustus carnis fragilitate, nec iustus esse desinit, unde Salomon: Septies in die cadet iustus et resurget; sicut quotidiana est offensio, ita  quotidiana est medela orationum, et bonorum operum, sed impii corruunt in malum. Si quis. uult ostendere ineuitabilem uerbi offensionem, ut imperitos deterreat, ne cupiant prelationem: quia eum qui cupit preesse, oportet aliis perfectiorem esse, ne offendat dum debet prodesse; sed imperiti non possunt in predicando non offendere.

In uerbo non offendit.  Illo uidelicet, cuius offensionem humana potest uitare fragilitas. Ut uerbum doli, detractionis, superbie, iactantie, sed et otiose et superflue locutionis, hic perfectus est uir.

uERS. 3.---Si autem frenos equis in ora mittimus.  In ora nostra multo magis debemus mittere. Quidam libri habent: Sicut autem frenos equis, et  coniungitur sic ad sequentia: Sicut autem frenos equis in ora mittimus, ita et lingua modicum quidem membrum est, et magna exaltat.

uERS. 5.---Et magna exaltat.  Premia, si impetus dirigentis bene eam gubernat; si male, sibi suisque magnam perditionem exaltat, unde Salomon: Mors et uita in manibus lingue . uitam exaltat, si bene docet Ecclesiam; mortem si male. Agitur namque contra illos qui, et uita et scientia destituti, docere presumebant. Magna ergo exaltat lingua que ceterorum uerba et sensus despiciens, singulariter se sapientiem iactat et facundam. Contra quod: Nolite multiplicare loqui sublimia gloriantes.

Ecce quantus ignis. Sic et lingua incontinens magnam materiam bonorum operum perire facit, itaque,  cum fere sit impossibile uitari peccatum lingue etiam a perfectis, non quiuis debet appetere magisterium.

uERS. 6.---Uniuersitas iniquitatis. Uniuersitatem dicit, quia per eam cuncta fere facinora, aut concinantur, ut latrocinia, stupra: aut patrantur, ut periuria, falsa testimonia: aut defenduntur, ut cum quilibet impurus excusando scelus quod admisit, simulat bonum quod non fecit. Que maculat totum corpus. Et quia talis est lingua totum corpus maculat, et immundum facit reputari in conspectu Dei, et ideo graue est subire magisterium: quia constituitur in membris nostris, una est de membris nostris, nimis propinqua nobis.

Inflammat rotam, etc.  Contaminat totum  procursum uite temporalis, etc., usque ad per cetera membra ad effectum perducere cogit.

uERS. 7.---Omnis enim natura bestiarum, etc.  Legimus in Plinio immanissimam aspidem in Aegypto a quodam patrefamilias domitam, quotidie de cauerna sua egressam et a mensa eius annonam percipere solitam. Legimus in Marcellino, tigridem mansuetam factam ab India Anastasio principi missam.

uERS. 10.---Ex ipso ore procedit. Alii uidentes quod agimus exemplo nostro inducuntur, ut similiter benedicant et maledicant. Non oportet. uere non oportet ut eodem ore benedicamus de capite, et maledicamus de membris, quia amaritudine maledictionis consumitur dulcedo benedictionis.

 uERS. 11.---Nunquid fons. Oportet predicatorem aliquando amara predicatione uti, abstrahendo, increpando. Quod satis difficile est, ut diuersis uerbis ad idem tendentibus utrumque facere possit.

uERS. 12.---Nunquid potest, fratres. Non potest fieri ut doctor sit ficus dulcedine beatitudinis ad quam monet, et dulcibus utatur uerbis, et ut sit uitis, faciens obliuisci omnium temporalium, ad quod oportet asperis uti: hoc ergo difficile est. Sic neque salsa dulcem potest facere aquam, id est, aliquis predicator acriter mordens mores aliorum, in eadem doctrina non potest esse dulcis eisdem.

uERS. 13.---Quis sapiens et disciplinatus inter uos? Confutatis illis qui nec uite sanctitatem, nec lingue  continentiam habent, monet illos qui sibi sapientes uidebantur, uel etiam erant, ut sapientiam magis ostendant disciplinate uiuendo, quam alios docendo, quia qui procliuior est ad docendum quam faciendum, aliquando iactantiam, uel contentionem incurrit, uel inuidiam contra alios doctores, et alia multa mala.

uERS. 14.---Et mendaces esse aduersus ueritatem. Nolite mentiri Deo, cui in baptismo promisistis abrenuntiare pompis diaboli, quod non facitis cum de bonis superbire uultis.

uERS. 17.---Que autem. Hec est mansuetudo quam superius habendam esse precepit, zelo amaritudinis et contentionibus aduersa. Primum quidem pudica est. Nisi primum pudicitia sedeat in mente, nulla perfectio sequetur in opere. Suadibilis, bonis  consentiens. Si quid minus agit, uel propter ignorantiam, uel propter negligentiam, bonorum suasioni assensum prebet.

uERS. 18.---Fructus autem. Postquam sapientiam per singulas uirtutes distinxit; ut facilius inuitet ad hanc, fructum eius subiungit: In pace seminatur. Non postulat uideri doctior uel sanctior quam est: non lacerat proximum ad commendationem sui, quod contentiosa facit sapientia. Non solum propter predicta debet huiusmodi sapientiam appetere, sed etiam ideo; quia a facientibus pacem quasi iacientibus hoc semen seminatur, et preparatur in pace eterne beatitudinis fructus, id est merces iustitie, que pro iustis operibus retribuitur. Qui igitur hic studet paci, et terram cordis sui operibus pacis quasi semente  aspergit, iustum est ut habeat eternam pacem, quasi fructum huius seminis.



CAPUT Iu.

uERS. 1.---Unde bella, etc.  Prohibuerat zelum et contentionem, unde etiam latius disputat, addens alia uitia que inde sequuntur: ex contentione concupiscentia, ex concupiscentiis bella et lites. Qui enim cupit preferri, uel temporalibus abundare, odit, inuidet, occidit.

uERS. 2.---Propter quod. Propter hec, scilicet quod Deum digne postulatis; si enim illum pia intercessione postularetis etiam temporalia ad usum necessaria, et non solum sempiterna daret.

uERS. 4.---Adulteri, nescitis, etc.  Dixerat supra de apertis inimicis Dei, etc., usque ad et per  hoc inimici Dei constituimini.

uERS. 5.---An putatis? etc. Non debetis litigare: nam spiritus, qui in uobis est, non concupiscit ad inuidiam, sed potius facit concordes, et hoc dicit Scriptura: Ad inuidiam concupiscit spiritus qui habitat in uobis. uel: spiritus concupiscit ad, id est contra inuidiam, id est hoc desiderat, ut inuidia tollatur; uel, cupit ut inuideatis mundo, nec ametis eum; uel, spiritus cuiuslibet hominis cupit temporalia ad inuidiam, quia inuidet aliis quod non habet.

uERS. 6.---Maiorem autem dat gratiam. Spiritus gratie non facit inuidere, imo dat gratiam, id est gratuita dona, maiora quam sunt diuitie seculi. Propter quod, id est ut sciamus, dat, et quibus non  det, dicit Scriptura: Superbis resistit, humilibus autem dat gratiam, etc. Malos omnes punit Deus, sed superbis specialiter resistere dicitur, quia maiori pena plectuntur, qui Deo subdi penitendo negligunt Sed humilibus dat gratiam, qui in suorum plagis uitiorum manibus ueri medici se subdunt.

uERS. 11.---Detrahit legi, iudicat legem. Que detractionem prohibuit. Quasi dicat, lex non fecit. uel, qui detrahit fratri legem facienti, detrahit et iudicat legem quare talia iussa dederit, que iniurias fratrum iubet obliuisci.

uERS. 13.---Tu autem. Non solum ideo debes uitare detractionem, ne ut transgressor a Deo iudiceris, sed ideo etiam quia fortasse in nullo precellis illos quos uituperas. Ecce nunc, qui dicitis. Post increpationem  detractionis, arguit illorum temeritatem qui, non habentes certitudinem uite, cupiditate temporalium uitam et lucrum promittunt sibi in futurum. Faciemus ibi quidem annum, et mercabimur, etc. Multimodam stultitiam notat eorum qui et de lucrorum augmento agunt, et se multo tempore uicturos arbitrantur, et sue potestatis estimant, ut annum faciant, et in his omnibus superni iudicis examen ad mentem reuocare contemnunt.

uERS. 15.---Que est enim uita uestra? etc. Non consentit illis qui dicunt post mortem nichil esse, et mortem ipsam nichil esse. Sed ita loquitur ut doceat quod uita prauorum breuis est in presenti: quam tamen in futuro mors eterna sequetur.



CAPUT u.


uERS. 1.---Agite nunc. Tempore accepto et in die salutis, futuras penas fletibus et eleemosynis redimite.

uERS. 3.---Et erugo.  Non solum immisericordes diuites uisibilis genenne ignis cruciabit, etc., usque ad et propterea grauius punietur.

In testimonium. Id est ad augmentum penarum, id est ut hanc uisibiliter intuendo, maiores cruciatus sustineatis. Manducabit carnes. Id est corpora uel carnales concupiscentias, quia luxuriosas animas, et exterius seuiens flamma cruciabit, et interius pungens dolor sue tenacie accusabit. Sicut ignis, qui consumit metalla et ceteras res, sic erugo uestras carnes.

 uERS. 4.---Ecce merces.  Magna est hominum iniquitas, qui pauperes nolunt suscipere; sed maior est quando mercenariis, et famulis debitam laboris mercedem nolunt reddere. Unde Iob: Si aduersum me terra mea clamat et sulci eius deflent? si fructus eius comedi absque pecunia?

uERS. 5.---Epulati.  Nec tantum peccastis superflue congregando, etc., usque ad et ceterorum scelerum que fecerant Iudei.

uERS. 7.---Patientes  Increpatis superbis et incredulis, etc., usque ad unde Apostolus: Habetis fructum uestrum in sanctificatione, finem uero uitam eternam .

uERS. 10.---Prophetas.  Prophete, qui tam  sancti erant ut Dei Spiritus per eos sua mysteria loqueretur, etc., usque ad de Domino quantum ad exitum mortis.

uERS. 11.---Sufferentiam Iob. Non dicit: finem Iob, cui temporalia sunt restituta, sed sufferentiam Iob. Et finem Domini, quia ad patiendum exemplo Iob inuitat, et tamen non ut temporalia recipiant, sicut Iob uetus homo, sed eterna sicut Christus nouus homo.

Et finem Domini.  Audistis lectione, uidistis oculis in cruce longaminiter patientem, sed et gloriam resurrectionis et ascensionis Euangelica predicatione didicistis.

uERS. 13.---Oret. Ne murmuret, nec iudicia Dei uituperet, sed ad Ecclesiam currat flexis genibus,  ut Deus consolationem mittat.

uERS. 15.---Et si in peccatis.  Multi propter peccata etiam corporis plectuntur morte, etc., usque ad unde recte subditur: Confitemini, etc.

uERS. 17.---Oratione orauit. Astruit exemplo quantum ualeat iusti deprecatio assidua cum Elias tantum  una oratione orando tam longo tempore continuerit celos, terris imbres auerterit, fructus mortalibus negauerit.

Et rursum.  Ubi Elias tempus perspexit, etc., usque ad quid ergo multi fideles multis orationibus?

uERS. 19.---Si quis ex uobis. Ostensa efficacia orationis, ostendit quanti sit meriti pro fratribus orare, et ad sospitatem reuocare, ut qui in superiori parte a lingua nostra malignam et otiosam locutionem remouit, in fine Epistole quid loqui debeamus, ostenderet. Oremus, et psallamus, quoties aduersis pulsamur, peccata confiteamur, pro inuicem oremus ut saluemur: pro salute proximorum non solum temporali, sed potius eterna. Si enim magne mercedis est a morte eripere corpus quandoque  moriturum, quanti meriti est a morte animam liberare in celesti patria sine fine uicturam?

uERS. 20.---Saluabit. Quidam codices habent: Saluabit animam suam a morte. Et uere qui errantem corrigit, per hoc ampliora gaudia uite celestis sibi conquirit.





EPISTOLA I B. PETRI. *



ARGUMENTUM.


Discipulos Saluatoris inuicti, toto orbe diffusos et peregrinos in hoc seculo monstrat, et preterite uite penitere suadet et in nouam uitam proficere,  tota cum sollicitudine exhortatur Simon Petrus, filius Ione, prouincie Galilee, uico Bethsaida, frater Andree apostoli.



CAPUT PRIMUM.

uERS. 1.---Aduenis.  Aduene Latine, Grece proselyti, etc., usque ad habentes: Charissimi, obsecro uos tanquam aduenas et peregrinos.

Dispersionis. Anno ascensionis mortuus est Stephanus, et multi timore dispersi. Ponti. Omnes he prouincie Grecorum sunt in Asia, sed est et alia Bithynia in Europa: de qua illi qui in Asia sunt Bithynii originem habuerunt. Illa autem que in Asia est Bithynia, maior Phrygia uocatur, que Hiera flumine a Galatia disterminatur.

 uERS. 2.---Gratia. Sine gratia Christi, ad pacem reconciliationis eius nunquam uenitur, nichil pacificum nisi per gratiam eius habere ualemus. Et pax multiplicetur. Id est nulla aduersitas retrahat uos a laudibus Dei, omnis tribulatio inuitet uos ad laudem, quia omnia ad felicitatem multiplicantur: ut quod bene cepistis, perfecte compleatis.

uERS. 3.---Regenerauit.  Cum nostris meritis generati essemus ad mortem, etc., usque ad ut per munditiam sitis celi et sedes Dei.

uERS. 4.---Incorruptibilem. Naturaliter non est anima incorruptibilis, sed gratia Dei per fidem et iustitiam ad intellectum perficitur incorruptibilis. In uobis. Qui dedit uobis credentibus potestatem filios Dei fieri, posuit in uobis illam perseuerantiam,  per quam hereditatem in celis accipiatis, quia qui non seruauerit disciplinam Patris non meretur hereditatem eius.

uERS. 5.---In uirtute. Nullus sue libertatis potentia  custodiri ualet in bonis, nisi ille perficiat a quo initium bone actionis habetis. Laborate de fide per fidem, uenturi in salutem eternam, que etiamsi modo non apparet, tamen parata est reuelari, si nos fuerimus parati.

uERS. 6.---Nunc, si oportet. Si, id est quamuis oporteat. uel, si oportet contristari, non deficiamus.

uERS. 7.---Ut probatio, etc., in laudem. Cum iudex laudans uestram fidem, dicet: Et dedistis mihi manducare, etc .

Pretiosior auro.  Patientia sanctorum auro comparatur, etc., usque ad unde et subiungit: Inueniatur, etc.

 In laudem. Ut laudabiles et gloriosi sitis per constantiam in reuelatione, id est in die iudicii, quando reuelabitur quam magne potentie sit Deus. Et honorem, ut dicatur uobis: uenite, benedicti Patris mei .

uERS. 9.---Salutem animarum. Hec salus multum est amanda, quia de hac salute multum exquisierunt, quando uel quo ordine salus eterna mundo adueniret; unde dicitur: Multi prophele et reges uoluerunt uidere que uos uidetis, et non uiderunt .

uERS. 10.---Prophetauerunt. Palam hominibus loquendo et exponendo ea que in occulto interne contemplationis ipsi cognouerant.

uERS. 11.---In quod uel, etc. Quod tempus, id  est quo anno, uel sub quo principe. Quale, bellicosum uel pacificum, uel quo ordine, per partum uirginis, uel quo alio modo. Spiritus Christi. Archangelos et propinquos, uocat spiritus, per quos operatur Dominus, quia Christo sunt subiecti. Posteriores glorias. Due sunt glorificationes Domini secundum suscepti hominis formam. Una qua resurrexit a mortuis, et alia qua ascendit in celum ante oculos apostolorum. Restat tertia, et ipsa erit in conspectu hominum, cum in maiestate uenerit ut reddat cuique secundum opera sua.

uERS. 12.---uobis autem ministrabant. Hoc ideo dicit ut moneat illos curam gerere salutis oblate, quam sic amauerunt priores sancti.

Spiritu sancto.  Spiritus in prophetis, spiritus  in apostolis, ita apparet, quod prophete et apostoli eamdem salutem nuntient. Illi uenturam, isti impletam. Una itaque Ecclesia, cuius pars precessit aduentum Christi, pars sequitur.

uERS. 13.---Propter quod. Quia tanta gratia uobis est promissa, ut reuelate uideatis illam quam nunc uident angeli, tanto amplius digni esse curate, ut eam percipere ualeatis. Sperate. Securi exspectate mente, et corpore casti. Nam qui Domino se placere non nouit, merito spe bonorum carens, ne citius adueniat, metuit.

uERS. 14.---Filii. Et secure possitis exspectare, sitis filii obedientes Patri corripienti.

uERS. 15.---Sanctum. Id est sanctificatum et sanctificantem uos ut in omni conuersatione sitis  sancti: unde: Estote et uos perfecti, etc.

uERS. 17.---In timore, etc.  Ego cunctis peccatorum sordibus inquinatus, diebus ac noctibus operior cum tremore reddere nouissimum quadrantem. Et tempus quo mihi dicatur, Hieronyme, ueni foras.

Incolatus uestri. Ut possitis esse sancti, habete conuersationem uestram in timore, tempore uestri incolatus quandiu in huius mundi exsilio estis. Beatus enim qui semper est pauidus, hoc dico si Deum inuocatis, quasi dicat: Non uere Deum inuocatis, nisi solliciti et timidi sitis.

uERS. 19.---Sed pretioso sanguine. Ordo littere est: sed pretioso sanguine Christi, quasi agni incontaminati et immaculati. Hic tangit leuiticas et  sacerdotales celebrationes. Significat autem animam mundam per iustitiam que offertur Deo.



CAPUT II.

uERS. 1.---Deponentes igitur omnem malitiam. Quid est malitia? nisi nocendi amor? Quid dolus? nisi aliud agere, aliud simulare? Quid adulatio? nisi fallaci laude, seductio? Quid inuidia? nisi odium felicitatis aliene? Quid detractio? nisi mordacior quam ueracior reprehensio? Malitia malo delectatur alieno. Dolus duplicat cor. Adulatio linguam. Detractio uulnerat famam.

uERS. 2.---Sicut modo geniti.  Quia sic renati estis, et filii eterni facti, tales estote per studium  bone conuersationis, quales sunt infantes recenter nati per naturam etatis.

Rationabile. Estote infantes per malitiam remotam, rationabiles tamen per sapientiam: nec ratio aliqua ad uersutias seculi uos trahat, sed sine dolo sitis; unde: Estote prudentes sicut serpentes , etc.

Lac concupiscite.  Tangit illos qui ad audiendas sacras lectiones fastidiosi adueniunt, ignari illius sitis et esuriei, de qua Dominus ait: Beati qui esuriunt et sitiunt iustitiam . Ideoque tardius ad perfecta salutis incrementa perueniunt, quo possint solido cibo uerbi refici, id est, arcana cognoscere diuina, uel maiora facere bona. Ut in eo crescatis. Ut etiam bene discendo, per sacra Dominice incarnationis  perueniatis ad contemplationem diuine maiestatis.

uERS. 3.---Si tamen gustastis.  Hoc pacto purgata cordis malitia, uitalem Christi alimoniam concupiscite, si, quanta sit diuina dulcedo, sapitis. Nam qui nichil de eius dulcedine gustat, non est mirum si hunc terrestribus desideriis sordidare non euitat.

uERS. 5.---Tanquam lapides uiri. Per infidelitatem quidem duri et insensibiles, sed per discretionem eruditi uiuificantur et apti sunt, ut in Dei edificio caritate compingantur.

Aedificamini. Ad offerendum bona opera, eleemosynas, preces et uos ipsos. Per Iesum Christum. Hoc ad omnia refertur, edificamini, sacerdotes estis,  offertis, et hoc totum, per Iesum Christum, cuius gratia omnia habetis.

uERS. 6.---Propter quod confirmandum, quod Dominus propter firmitatem suam iure sit lapis uocatus, etc.

uERS. 7.---uobis igitur credentibus est honor non credentibus, etc., quem reprobauerunt edificantes. Ita reprobatus ab istis sicut ab illis, et ille lapis hic, id est credentibus, est factus in caput anguli, et infidelibus factus est lapis offensionis et petra scandali.

uERS. 8.---Et lapis offensionis. Cum Christus sit lapis in quo sustententur et tuti quiescant boni, incredulis erit causa offensionis in presenti non credentibus in eum et ideo cadentes sunt de uitio in  uitium. Est in futuro petra scandali, quia ad illum lapidem Christum quem tanquam humilem conculcauerunt, collidentur gressus eorum, et cadent in ignem eternum qui paratus est diabolo et angelis eius. Offendunt uerbo. Offendit uerbo qui eo quod uerbum audiuit; offendit animo, dum quod audiuit, non credit, cuius stultitiam exaggerat. Nec credunt in quo positi sunt: per naturam ad hoc sunt facti homines, ut credant Deo et uoluntati eius obtemperent.

uERS. 9.---uos autem genus electum. Hoc testimonium laudis quondam antiquo populo per Moysen datum Gentibus dat Apostolus, qui in Christum credunt: qui ueluti lapis angularis in eam quam in se  Isrel salutem habuerat, gentes adunauit. Regale sacerdotium. Summi sacerdotis corpori uniti, qui regnum sperare, et hostias immaculate conuersationis Deo offerre debebant. Acquisitionis, in sanguine redemptionis eius sicut erat quondam populus Isrel redemptus sanguine agni de Aegypto. Unde et in sequenti uersu mystice recordatur ueteris historie, et hanc specialiter in uno populo impletam docet.

Annuntietis.  Sicut liberati de Aegypto, triumphale carmen Domino cantauerunt, ita nos post tenebras dissolutas, post acceptam remissionem per Christum qui nos ducit ad patriam superne claritatis debemus Deo rependere gratias dignas celestibus beneficiis.

uERS. 10.---Qui aliquando.  Hinc probatur  quod hanc epistolam scribit his qui de gentibus ad fidem uenerant. Assumuntur hi uersus de prophetia Osee in qua agitur de uocatione Gentium.

uERS. 11.---Charissimi.  Hucusque generaliter instruxit Ecclesiam, etc., usque ad libertas uite remissioris maiora illecebrarum titillantium tolerare pericula. Tanquam aduenas. Eo minus animum terrenis rebus supponite, quo uos patriam in celis habere meministis. Reprobi hic habent patriam, cuius desideriis inhiant, ideo relegabuntur in perpetuum exsilium, carentes uoluptatibus.

uERS. 12.---Ex bonis operibus considerantes.  Plerumque contigit, ut pagani qui uituperabant fidem Christianorum, postea considerantes bonam eorum conuersationem, Christum laudare inciperent.

 uERS. 13.---Subiecti igitur estote omni humane creature propter Deum, siue regi, etc. Et ut conuersatio uestra omnibus placeat, non resistatis alicui dignitati hominum, alicui persone, alicui principatui cui Deus uos subdi uoluit, quia non est potestas nisi a Deo, et qui potestati resistit, Dei ordinationi resistit. Et creaturam per partes exponit dicens, siue Regi, etc.

uERS. 14.---Tanquam ab eo missis. Multoties Deus aliquem malum tyrannidem exercere permittit, ut et mali confundantur, et boni magis probentur.

Ad uindictam.  Hoc dicit, non tamen ita quod semper fiat, sed que esse debeat actio ducis, simpliciter narrat, qui etiamsi bonos damnat; non  minus ad laudem eorum pertinet quod agit, si patienter improbitatem eius tolerant boni, et sapienter eius astutie resistunt.

uERS. 15.---Laudem uero bonorum. Quia sic est. uere pii, quidquid duces agant, laudem consequuntur: quia hoc uult Deus, qui etiam malis utitur in bonum, unde et uos utamini etiam illis in bonum, siue boni siue mali sint, facientes obmutescere imprudentium hominum ignorantium. Ut quoquo modo eis in bonum utamini, et per eos laudem mereamini, nec ipsi inueniant quid in uobis uituperent, dum etiam ipsos honoratis et patimini, quamuis sint immundi.

uERS. 16.---Non quasi uelamen.  Non habentes  libertatem uestram in uelamen malitie, etc., usque ad unde addit: Sed sicut serui Dei.

uERS. 17.---Fraternitatem diligite.  Et inter omnia, etiam illos qui conditione temporali subiecti sunt uobis, ut fratres in Christo diligite.

uERS. 18.---Serui subiecti. Hucusque exhortatus est liberos ad subiectionem, nunc seruis loquitur, ut et ipsi subiecti sint dominis. Non tantum bonis. Alia translatio: Non tantum bonis et modestis: sed etiam difficilioribus. Dyscolis. Id est indisciplinatis. Schola Grece, Latine locus, in quo ad audiendos magistros liberalium artium conueniebant, unde schola uacatio interpretatur, quia ibi uacabant studiis. Scholastici igitur sunt eruditi. Dyscoli indocti et agrestes. Ecce quomodo supra monebat subdi  humane creature propter Deum.

uERS. 19.---Si propter conscientiam Dei. Si propter Deum scientem bonam intentionem aliquis patiens a Domino uerberatur iniuste, cum ei bene seruiat, et sustineat, id est leues reputet tristitias, hec est gratia, et per hoc efficitur gratus Deo, et hoc exigit gratia fidei.

Patiens iniuste. Si iniuste patimini, gratiam Dei acquiritis. Nam si uos suffertis patienter penas illatas a dominis, uos dico peccantes nolendo obedire eis et colaphizati ab ipsis dominis, id est sepe correcti ab illis, ut per colaphos ad obediendum inducamim, que gratia erit uobis inde? Nihil, propter hoc accipietis a Deo.

uERS. 21.---In hoc enim uocati. Multum glorificat  conditionem seruorum, quos benefacientes et absque culpa uapulantes a dominis crudelibus, et improbis affirmat imitatores esse Dominice passionis.

Quia et Christus.  Cum supra specialiter seruos, nunc totam Ecclesiam instruit ut etiam dominis in memoriam reuocet, quid pro eorum salute uel liberatione suus auctor pertulerit.

uERS. 23.---Tradebat autem iudicanti se iniuste. Illis iudicantibus secundum iniustam legem, utpote iustus exsistens. Siue, tradebat Deo Patri iniuste iudicantes, id est eos qui eum nequissime condemnabant, et neci eius instabant, ut supplicia sumentes erudiantur. Tangit euangelicam parabolam, ubi dicitur quod pius pastor, relictis nonaginta nouem ouibus in deserto, uenerit uisitare unam que perierat.

 uERS. 25---Et episcopum. uel uisitatorem, quod idem est. Episcopus enim, id est superintendens, quia oculi Domini super iustos, et aures eius in preces eorum. Et, uisitauit nos oriens ex alto.



CAPUT III.

uERS. 3.---Quarum non sit. Ordo uerborum est iste: quarum cultus non sit capillatura, aut aurum circumdans, aut non sit cultus uestimentorum indumenti, id est, non sint festiua uestimenta quibus induantur. Sed sit uobis ornatus homo cordis interior soli Deo notus, incorruptibilitate spiritus: spiritus dico quieti ab impugnatione uitiorum et modesti, ne superbiat, qui talis spiritus, etsi hominibus non patet, tamen in conspectu Dei est diues.

 uERS. 7.---uiri. Quasi dicat: sicut precepi uxoribus, ut per sanctam conuersationem suam lucrifaciant maritos, et seruiant illis, similiter precipio uobis, o uiri, ut per uestram conuersationem lucrifiant mulieres, et custodite eas, uos dico cum illis, reddendo debitum, cohabitantes. Et hoc secundum conscientiam, non in passionibus desiderii, sed sicut Deum intelligimus uelle, scilicet ut generetis filios in cultum unius Dei, uos dico impertientes honorem uasculo muliebri, quasi infirmiori, et in uestibus, et in aliis necessariis eis prouidentes: et si aliquando placet illis a coitu cessare, impendite honorem, quia infirmiores sunt. Impendite etiam tanquam coheredibus gratie in presenti date a Deo, et uite dande in futuro, uel uite pro gratia dande.

 uERS. 9.---Non reddentes. Non solum cessetis reddere malum pro malo, sed etiam pro maledicto date benedictionem.

Quia in hoc.  Quia prohibuerat malum pro malo reddere, etc., usque ad nos quoque pro ipsorum salute  coronam accepturos. Ut benedictionem. Dicente iudice: uenite, benedicti Patris mei, possidere regnum . uel intelligitur benedictio, qua sancti in futura uita benedicent Deum. Quod ergo quisque in futuro uenire desiderat, hoc in presenti meditari et agere satagat, conditorem et fratrem benedicat, et se dignum fraterna benedictione reddat.

uERS. 13.---Et quis est.  Ideo debitis a malo declinare et facere bonum, quia nemo potest  uos retrahere a bono, nec a corona, si persistere uolueritis, imo prosunt dum nocere uolunt.

uERS. 14.---Timorem autem. In futuro eritis beati, in presenti autem ne timueritis timorem eorum, id est illa que in eis possunt uideri timenda, ut est regia potestas, et huiusmodi.

uERS. 15.---Dominum autem. Sanctitatem Christi; quam sit incomprehensibilis glorie, intimo cordis affectu intuemini, et sic ipsum Christum sanctificate in uobis, ut non a memoria, non ab amore recedat. Qui hanc sanctitatem non considerat, deficit ad insidias hostis. Omni poscenti. uolenti mutuo accipere rationabiles pecunias, non negemus. Unde Paulus: In sapientia ambulate propter eos qui foris sunt, scientes quomodo oporteat singulis responderi. Foris  enim exsistentes, id est nondum fideles uolunt aliquid cognoscere de spe que in uobis est. Qui ergo ecclesiastico preest magisterio, doceat patientes, obstruat resultantes.

uERS. 16.---Sed cum modestie. In ipsa doctrine scientia qualitatem docendi monet obseruari, ut humilitas et uiuendo et loquendo monstretur.

uERS. 17.---Melius est.  Ita debetis calumniatores pati et confundere, etc., usque ad remouetur et eterne ultioni preparatur.

uERS. 18.---Offerret Deo.  Quia etiam tunc si qui ad predicationem Domini  credere uoluissent, ipsos offerre Deo Patri gaudebat. Si qui autem detrahebant de  bonis quasi de malefactoribus, imminente diluuio confundebantur.

uERS. 19.---In carcere.  Qui habent sensum obscuratum tenebris, merito etiam in hac uita dicuntur carcere inclusi, et in hoc interiori carcere mentis operibus iniustis grauantur, donec carne soluti in exteriores tenebras proiiciantur eterne damnationis. Habent et iusti hic carcerem, sed tribulationum, reprobi uero uitiorum.

uERS. 20.---Quando exspectabant Dei patientiam. Cum patientia Dei inuitaret illos ad penitentiam, parcens illis per centum annos quibus Ne edificabat arcam, per quam ostendebatur quid futurum esset in mundo. Ipsi ergo non utebantur patientia Dei ad penitentiam, sed exspectabant eam quasi esset duratura  semper. Ne. Ne interpretatur requies, et significat Christum qui dat suis fidelibus requiem animarum.

Cum fabricaretur arca.  Sicut arca fabricata est de lignis leuigatis, sic Ecclesia de collectione fidelium animarum: et sicut pereunte mundo pauci salui facti sunt per aquam: sic ad comparationem pereuntium paruus est electorum numerus, quia angusta est uia que ducit ad uitam, et pauci sunt qui inueniunt eam.

uERS. 21.---Quod et uos similis forme. Baptisma facit saluos, baptisma dico similis forme, id est per omnia assimilatum illi arce, quia quidquid ibi carnaliter, hic spiritualiter geritur.

Non carnis depositio, etc. Non dico illum baptisma  saluare, ubi tantum est depositio sordium carnis, id est ubi caro tantum abluitur exterius , sed ubi est interrogatio pure conscientie, id est, ubi interrogatur et exigitur a baptista bona conscientia baptizandi: quia tale baptisma saluat, aliud occidit; interrogatio facta est tendens in Deum, ut per bonam conscientiam unum efficiatur cum Deo.

uERS. 22.---Deglutiens mortem.  Quod deglutimus, agimus ut in corporibus nostris assumptum nusquam pareat: Dominus sic mortem funditus consumpsit, ut nichil contra se ualeret, et manente specie ueri corporis, abesset labes prisce fragilitatis. Quod etiam nobis promittitur, unde addit, ut et nos uite eterne heredes efficeremur. Subiectis sibi angelis. Semper angelos subiectos fuisse  Filio Dei non dubitamus, sed hic ideo subiectionis meminit, ut assumptam humanitatem ita in resurrectione sublimatam monstraret, quod omni angelice dignitatis potentie preferatur. Unde, omnia subiecisti sub pedibus eius .



CAPUT Iu.

uERS. 1.---Quia qui passus. . Qui timore iudiciorum celestium carnales in mente concupiscentias exstinguit, iam similis Christo crucifixo, quasi mortuus exsistens peccatis. Dei tantum seruitio uiuit.

uERS. 4.---Blasphemantes.  Et si blasphemant uos segregatos a perfidia sua, tamen in conuersatione  uestra opera iustitie et pietatis uidentes mirantur, et fidem quodammodo uenerantur.

uERS. 6.---Propter hoc enim et mortuis euangelixatum est.  Tanta cura est Deo nos mortificari carne, etc., usque ad ut ratio ipsorum damnet mala in impiis.

uERS. 7.---Omnium. Quia dixerat in iudicio iudicandos uiuos et mortuos, ne quis blandiretur sibi de longinquitate futuri iudicii, consulte admonet, quia etsi incertus aduentus est extremi discriminis, tamen certum est omnibus quod in hac uita diu subsistere nequimus.

uigilate in orationibus.  Ne animus aliquid cogitet preter id solum quod precatur. Cum ad orandum stamus, omnis carnalis cogitatio absistat,  intentio cordis sincera Deum non sono uocis, sed sensu animi oret.

uERS. 8.---Charitatem continuam habentes.  Qui per caritatem proximum monet, increpat, etc., usque ad quamuis in publicum non semper ostendi, potest.

uERS. 11.---Si quis loquitur. Si quis habet scientiam loquendi, non sibi, sed Deo imputet: timeat ne preter uoluntatem Dei, uel auctoritatem sanctarum Scripturarum, uel preter utilitatem, fratrem doceat, nec quod dicendum est, taceat.

Si quis ministrat.  Cum omnia bene et secundum uoluntatem eius feceritis, non uestris meritis, sed gratie eius attribuatis, ut alii uidentes uestra bona opera, glorificent Patrem uestrum qui in  celis est.

uERS. 12.---Charissimi, nolite. Si patimini feruorem tribulationum que contra rationem inferuntur ad uestram probationem et gloriam, non ideo putetis uos esse exsules a membris Christi, et nolite mirari de illatis malis, ut per illa tentet uos Deus et probet, quia antiquum et frequens est electos Dei pro eterna salute in presenti aduersa pati.

uERS 14.---Beati eritis, etc. Qui patitur pro nomine Christi, beatus; non enim debetis credere quod sine remuneratione patiamini, sicut illi qui pro suis sceleribus patiuntur, et inuiti puniuntur.

Spiritus eius super uos requiescit. Quia requiescent super uos patientes, et in presenti ex parte ad bene operandum, et in futuro perfecte ad remunerandum.

 uERS. 17.---Quoniam tempus, etc.  Ideo patiendum est pro nomine Christi, etc., usque ad reprobi uero nunc ducunt in bonis suis dies suos, et in puncto ad inferna descendent .

uERS. 18.---Et si iustus, etc.  De Prouerbiis hoc sumptum est iuxta ueterem editionem. In nostra que secundum Hebraicam ueritatem, ita est: Si iustus in terra recipit, quanto magis impius et peccator? id est, si tanta est fragilitas moralis uite, ut nec iusti quidem  hanc sine tribulationibus propter innumerabilem uitiate nature labem transeant: quanto magis hi qui celestis glorie sunt exsortes, certum damnationis sue perpetue exitium spectant!

  Queritis causam quare iustus uix in Dei iudicio saluus esse possit, et quare? nisi quia Dei iustitiam tantam esse certum est, ut interdum que uidentur in hominibus nostro iudicio esse iusta, iudicio Dei inueniuntur iniusta, secundum illud: Homo uidet in facie, Deus autem intuetur cor .

 Non est laboriosum Deo liberare iustum; sed ut ostendatur quod merito fuerit damnata tota humana natura, non uult facile de tanto malo ipse Deus liberare: propter quod et peccata procliuia sunt et laboriosa iustitia, nisi amantibus: sed caritas que homines amantes facit, ex Deo est.

uERS. 19.---Commendent animas suas, etc. Et quia incipit iudicium a domo Domini, et per multas tribulationes oportet ingredi in regnum Dei, itaque  hoc restat illis passuris: ut quando patiuntur secundum quod Deus uult, id est propter iustitiam, commendent animas suas Deo, nil de se presumentes, ut et hic, secundum quod uult, purget, et in futuro beatificet, quia fidelis est bona reddendo illis quos creauit. Patiuntur dico in benefactis, non propter peccata.



CAPUT u

uERS. 1.---Seniores. Cum supra distincte monuisset liberos et seruos, uiros et ipsas mulieres, post interpositam communem exhortationem, sic alloquitur senes et iuuenes.

uERS. 2.---Non coacte. Nolite predicare Euangelium, ut de Euangelio uiuere possitis, sed spontanee secundum Deum, id est tantum intuitu superne mercedis.

uERS. 5.---Similiter adolescentes.  Postquam  seniores, quomodo preessent, etc., usque ad continuo generaliter admonendo subdit:

Omnes autem inuicem humilitatem insinuate, senes quidem docendo, iuuenes autem subsequendo.

uERS. 6.---Humiliamini.  Que sit gratia quam Deus confert humilibus, etc., usque ad sequitur congrua merces exaltationis.

uERS. 8.---Tanquam leo rugiens, etc. Sicut rugitus leonis impedit aures, ne alium sonum excipiant, sic diabolus fidelium mentes terrendo, et illicita suggerendo, a uia ueritatis, ne uocem Christi audiant, auertit.

uERS. 9.---Scientes.  Tanto maiorem habete fiduciam, etc., usque ad pudeat uos solos pre omnibus non posse pati.

 uERS. 12.---Scripsi. uobis, inquit, scripsi non ut imperans, sed obsecrans et contestans auctoritate Scripturarum hanc esse ueram gratiam quam scribendo predico, quia non est in alio aliquo salus, in quo oportet uos saluos fieri. uel, obsecrans uos, ut hanc gratiam in qua statis, et qua imbuti estis, esse faciatis ueram gratiam uestram et teneatis ut proficientem uobis. Qui gratiam spernit non gratiam minuit, sed hanc non suam, id est non sibi utilem reddit.

uERS. 13.---In Babylone.  Romam uocat Babylonem propter confusionem multiplicis idololatrie, etc., usque ad pressura diaboli non potest esse immunis.





EPISTOLA II B. PETRI. *



ARGUMENTUM.


Simon Petrus per fidem huic mundo sapientes mortuos esse declarat, eisdemque pietatis quanta sit magnitudo luce ipsa clarius manifestat.



CAPUT PRIMUM.

uERS. 1.---Simon.  Istam eisdem quibus et primam scribit epistolam, etc., usque ad non cesserunt, hereticis non cedant.

Seruus et Apostolus. Commendatur persona scribentis.

Cequalem.  Cequales sibi cognoscit, non pro circumcisione, sed quia eadem quam ipsi acceperant Christi gratiam et fidem et hanc per opera exercebant. In iustitia. Hanc iustitiam non humana  prudentia reperit, nec legis institutio docuit, sed noster Saluator in Euangelio ostendit: Nisi abundauerit iustitia uestra plus quam scribarum et Phariseorum, non intrabitis in regnum celorum .

uERS. 2.---Gratia uobis.  In prima Epistola scripsit multiplicetur; in hac, adimpleatur: quia illam incipientibus, hanc perfectioribus scribit. Multiplicatur gratia bene proficientibus in hac uita per fidem, adimplebitur peruenientibus in alia uita per speciem. Unde addit, in cognitione Dei, id est ut noscatis unum uerum Deum, et quem misit Iesum Christum.

uERS. 3.---Quomodo omnia.  Ita adimpleatur gratia Christi, etc., usque ad sed infirmos et inglorios sua uirtute reparauit et gloria.

 uERS. 4.---Maxima et pretiosa nobis promissa donauit. Id est uitam eternam quam per eius cognitionem consequamur. uel que promisit nobis, de conuersione aliorum per nos, uel de aduentu Spiritus sancti, uel de potentia miraculorum donauit.

uERS. 5.---Ministrate in fide.  Non solum fugiatis concupiscentiam mundi, etc., usque ad ne sitis molles et dissoluti.

uERS. 6.---In scientia autem abstinentiam.  Cum bona facere didiceritis, spe uite eterne mox a malis abstinete, et in cogitatione et in opere, ne in uacuum scientia celestium cedat, si se ab illecebris seculi aliquis non cerceat.

uERS. 7.---In pietate autem.  Non alterius  rei intuitu pietatis opera aduersariis uestris impendatis, nisi fraterne dilectionis, ut pro eis oretis ut conuertantur, qui doctrina uestra uel increpationibus nolunt conuerti.

uERS. 8.---Hec enim si uobiscum, etc. Ideo hec tenete et aliis ministrate, quia hec omnia si adsint uobis in affectu cordis, et etiam superent, id est aduersum uitiorum bella preualuerint, non uos uacuos uirtutibus constituent in hoc seculo, uel sine fructu in futuro.

 uERS. 9.---Cecus est et manu tentans.  Oculus scientiam, manus operationem designat, etc., usque ad prescire nequibat, incidit.

Obliuionem accipiens. Quando homo de peccato in peccatum cadit, uidetur oblitus pacti quod in baptismo cum Deo iniit.

uERS. 10.---Non peccabitis aliquando. Id est, ad uitam eternam attingetis, ubi amplius non peccabitis. uel criminalia uitabitis, que qui egerit, non habebit hereditatem in regno Christi, a quibus immunis iuuante Domino permanet, qui supradictis uirtutibus se mancipauerit. Sine uenialibus uero nullus esse potest.

uERS. 11.---Sic enim.  Ezechiel loquens de edificio in monte constituto, etc., usque ad, et uidebitur  Deus deorum in Sion .

uERS. 12.---uos incipiam semper commonere de his. Ut sit uobis introitus patens ad Sancta sanctorum, iterum et iterum monebo uos, et semper ero in inceptione, quia nunquam erit finis monitionis. Quod ergo non est mihi pigrum sepius iterare, uobis non sit onerosum sepius audire.

Et quidem scientes.  Quare uult monere illos qui sciunt, et confirmati sunt? Ideo scilicet ut scientiam quam habent, operibus exerceant, et ueritatem cuius presentia confirmati sunt, fixa mente custodiant, ne quando per magistros erroris excidant a simplicitate et castitate fidei.

uERS. 13.---Iustum autem, etc. Ideo monebu, quia iustum arbitror, per hoc quod Dominus benigne uocauit  me, et confirmauit, et alios confirmare monuit, dicens: Confirma fratres tuos, suscitare uos quasi dormientes ad hec predicta, semper exsistens in commonendo sollicitus.

uERS. 14.---Depositio tabernaculi mei.  Pulchre non mortem, sed depositionem uocat, quia sic est famulis Dei carnis retinacula eruere, sicut uiatoribus confecto itinere domum propriam pro habitatione tabernaculi adire, sicut positis in expeditione prostrato hoste ad patriam redire.

uERS. 15.---Dabo autem operam. Quia cito sum transiturus, ideo interim dum uiuo, dabo operam ut uos frequenter, scilicet quoties instabunt pseudo et uolent uos abstrahere, habeatis hec in memoria  post obitum meum, quando me presentem non habebitis doctorem, non quolibet modo habere, sed ita ut horum memoriam faciatis opere adimplendo, et alios docendo.

Post obitum, etc. Obitus dicitur sanctorum quando exeunt obuiam sponso.

uERS. 16.---Non enim indoctas fabulas, etc.  Hic et paganos tangit et hereticos. Pagani, quidquid eos delectabat, deos appellare non timuerunt. Heretici, acceptis Dei ueri mysteriis, de cetero non diuinis  Scripturis attendere, sed potius ad sensum erroneum has male interpretando transferre studuerunt.

Sed speculatores facti, etc. Transfiguratio Domini et claritas eius signum erat resurrectionis sue et nostre. Per Eliam qui cum eo apparuit, intelligitur resurrectio eorum qui fuerunt ante legem. Per Moysen, eorum qui sub lege; per Petrum, et Iacobum, et Ioannem, eorum qui sub gratia. uel, per Moysen mortuum mortuorum, per uiuos uiuorum.

uERS. 19.---Et habemus firmiorem. Quod dixi uobis, non est fabulosum, sed certum, et non tantum his signis declaratum, sed etiam ad confirmationem nostre predicationis habemus propheticum sermonem Dauid: Dominus dixit ad me, Filius meus es tu , etc., firmiorem inter alios prophetas,  quia clarius aliis de Christo prophetauit.

Cui benefacitis attendentes.  Ut lucem possitis habere scientie, etc., usque ad ad comparationem future uite lucerna indigemus.

uERS. 20.---Hoc primum intelligentes. Attendite prophetico sermoni, nam a Deo est. Quod potest probari per hoc, quod prophetia non est talibus uerbis et tali modo locutionis scripta, quali utuntur homines in locutione sua, et quali seculares scripture sunt composite et interpretate. Et uere non est locutio prophetarum secundum suam, uel audientium uoluntatem, sed secundum uoluntatem Spiritus sancti qui loquebatur in illis.

uERS. 21.---Non enim uoluntate humana.  Sicut in potestate prophetarum non erat semper habere  spiritum, semper futura predicere: ita non erat potestatis eorum ut quecunque uellent, docerent, sed ea sola dicebant que a spiritu didicerant. Hec ideo dicuntur, ne quis ad libitum suum Scripturas exponat.



CAPUT II.

uERS. 1.---Perditionem. Merito perditionem sibi inducunt, qui Redemptorem suum negant, uel non qualem ueritas ostendit, sed qualem sibi ipsi fingunt, predicant. Et propterea alieni a Redemptore, nil certius quam foueam exspectant.

uERS. 2.---uia ueritatis blasphemabitur.  Per hereticos non solum in eis quos sue heresi seductos associat, sed in eis quoque quos per impurissima  facta sua et sacrificia uel mysteria exsecranda que faciunt, in odium Christiani nominis concitant, existimantibus imperitis omnes Christianos huiusmodi flagitiis mancipatos, uia ueritatis blasphemari solet.

uERS. 4.---Si enim Deus angelis.  Si Deus apostatas angelos traditos penis inferni, etc., usque ad in abyssi profunda sunt rapti.

uERS. 5.---Or ginali mundo.  Idem mundus est post diluuium qui et ante, etc., usque ad iusti gloriam uire accipient.

uERS. 6.---Et ciuitates. He ciuitates dupliciter in ignem sunt redacte, quia et primo eas per incendium cum adiacentibus terris in cinerem redegit,  et cum loca incendii postmodum Mortui maris undis contexerit, seruare adhuc uoluit circumpositam regionem prisce speciem pene. Nascuntur enim poma pulcherrima, que et edendi cupiditatem spectantibus generent. Si carpas, fatiscunt et resoluuntur in cinerem, fumumque excitant quasi adhuc ardeant. In cinerem. Ignis qui Sodomitas semel puniuit, significat quod impii sine fine sunt passuri. Quod terra fumigabunda, quod fructus pulcherrimi cinerem intus habent et fetorem, innuit quia dilectio carnalis, etsi stultis arridet, nil tamen in inuisibilibus nisi incendium sibi reseruant, uel ut fumus tormentorum eis in secula seculorum ascendat.

uERS. 7.---Loth oppressum.  Cruciabant iustum iniqua proximorum facta et dicta, que cernens,  corrigere non ualebat, ipse autem in bonis actibus se reseruabat. Nec uisis, uel auditis flagitiis se fuscabat. Dicitur item uisu, uel auditu iustus; quia nichil in illo uidebant, nichil de eo audiebant, nisi quod pertinebat ad iustitiam.

uERS. 9.---Iniquos. Pseudo et eorum sequaces, et ideo nolite eos sequi.

In diem iudicii.  Et ante diem iudicii soluti corpore penas luunt, et in iudicio grauiora exspectant, quando corpore et anima cruciabuntur.

uERS. 11.---Ubi angeli. Ibi cruciabuntur iniqui, ubi angeli mali, qui prius contra Deum superbierant, et inde puniti sunt, iam non portant, sed potius abiiciunt iudicium superbiendi contra Deum: quod est exsecrabile aduersus seipsos, quia pro illo grauiter  puniuntur, et territi magnitudine penarum, iam ab illo iudicio presumptioni desistunt: sed isti iniqui nondum desistunt. uel torquebuntur ibi, id est apud Deum: ubi angeli non boni, non sustinent, sed uindicant si quid exsecrabile contra illos dicitur.

uERS. 13.---Mercedem iniustitie.  Id est penam pro malis operibus, et maxime illi qui cum corruptioni carnis seruiant, et uesanis teneantur erroribus, conuersationem iustorum blasphemant, et eis qui sanum sapiunt, detrahere non cessant.

uERS. 17.---Hi sunt. Non sunt imitandi pseudoapostoli, quia licet uideantur utiles, nichil tamen in eis est nisi uanitas et immunditia.

uERS. 18.---Superba. Superbe dicentes se esse iustos, quamuis sit uanum, carnaliter desiderantes  et luxuriose uiuentes pellicunt eos qui paululum refugerint a peccatis; qui cum similes eis sunt, tamen aliquatenus declinant eorum societatem, et a peccatis aliquatenus abstinent. In desideriis carnis, etc. Immundus est omnis qui exaltat cor suum, ut qui paululum refugerint a peccatis, ad suum reuertantur errorem et studeant in luxuria.

uERS. 20.---Si enim, etc., cognitione Domini nostri et Saluatoris Iesu Christi, etc. Si fugientes coinquinationem et anime et corporis quam mundus immittit; rursus implicati  superantur ab illis coinquinationibus, apparet quod facta sunt posteriora eorum deteriora prioribus: quia magis offendunt Deum quam ante baptismum,  et maiores penas patientur, quia mendaces sunt promissiones facte in baptismo.

uERS. 22.---Contigit enim illis.  In Prouerbiis cum expositione positum est, etc., usque ad ante Dei oculos sordidas ipsas etiam lacrymas facit.



CAPUT III.

uERS. 1.---Hanc ecce uobis. Quasi dicat: Iam aliam Epistolam scripsi ad repellendos pseudo; et ut meam magnam sollicitudinem uobis ostendam, ecce pro eadem causa hanc etiam secundam scribo Epistolam.

uERS. 2.---Ut memores. Id est ut per illas Epistolas sitis memores eorum uerborum que ego ipse presens predixi uobis. uerborum, dico acceptorum,  a sanctis prophetis que auctoritate sanctorum prophetarum confirmantur, et sitis memores preceptorum sanctorum apostolorum: ne precepta que sancti apostoli dederunt uobis, dimittatis pro predicatione illorum pseudo, et que precepta sunt etiam Domini et Saluatoris quia ipse Dominus, qui uenit saluare nos, hec precepta instituit et seruare precepit.

uERS. 5.---Latet.  Ideo dicunt omnia eodem modo perseuerare, etc., usque ad in diem iudicii et perditionis impiorum hominum.

uERS. 8.---Unum uero hoc. Probato quod iudicium uere erit, ostendit quam efficax futurem sit. Si dicitur uobis a pseudo: Quod uultis potestis facere, quia tantum tempus restat usque ad diem iudicii,  quod ex longinquitate temporis iudex scire multa non poterit; non credatis eis, quia quidquid potest fieri mille annis, ita uidet, sicut illud quod fit una die. Si dicunt: Mille annis, penitendo non assequemini ueniam delictorum; non credatis: quia unus dies uere penitentie tantum ualet ad salutem, quantum mille anni, sicut latroni.

Sicut mille anni.  In agnitione diuine uirtutis, etc., usque ad unde et recte subiungitur:  uERS. 9.---Non tardat Dominus. Et quia omnia uidet, potestis credere quod Dominus non tardat promissis implendis, quia nondum est tempus quo implenda implebit. Sed ideo differt, ut electorum summam, quam preuidit, prius adimpleat, unde in Apocalypsi: Et dictum est illis, ut requiescerent adhuc modicum tempus, donec compleantur conserui eorum .

uERS. 10.---Celi magno. Celi, id est sancti; si quid ergo in eis purgandum est, per ignem purgabitur.

Elementa.  Quantor, quibus mundus consistit, etc., usque ad et per temporale supplicium, soluentur in melius.

uERS. 13.---Nouos uero celos.  Non ait,  alios, sed ueteres et antiquos in melius commutandos, etc., usque ad habemus et in prophetis: Lux lucerne non lucebit ibi amplius .

uERS. 14.---Satagite immaculati et inuiolati. He sunt uigilie de quibus dicitur: Beati serui illi quos cum uenerit Dominus, inuenerit uigilantes. uigilat qui se a sordibus immunem custodit, qui quantum in se est, cum omnibus hominibus pacem habet, qui omnes illecebras carnis spiritus regimini subdit, in seipso pace felicissima utens.

uERS. 15.---Frater noster.  Paulum illis scripsisse dicit, in quo ostendit, etc., usque ad et per has se ad profectum excitent.

uERS. 16.---Difficilia. In Epistolis Pauli que deprauantur ab hereticis, etc., usque ad quidam luxurie  frena laxantes, et alia multa, etc.

Deprauant.  Nullus ueteris uel Noui Testamenti liber est in quo heretici aliquid non peruerterint, uel demendo, uel addendo, uel mutando. Unicum remedium indoctis, humili stabilitate uerba doctorum auditum prebere, quam stabilitatem quia heretici non habent, uento superbie quasi palea leuis de Ecclesia tolluntur, ad suam ipsorum perditionem.





EPISTOLA I B. IOANNIS. *



ARGUMENTUM.


Rationem uerbi, et quod Deus ipse sit caritas, manifestat, et susurrones fratrum nec Deum scire, nec pios fieri posse eousque dissertat, ut esse comprobet homicidas, eo quod odium sit interfectionis occasio.



CAPUT PRIMUM.

uERS. 1.---Quod fuit ab initio. In natura, seu uero esse Deitatis, quod audiuimus, per legem et prophetas, quod uidimus, sensibiliter hominem uenientem, quod perspeximus, Diuinitatem aduertentes in homine, et manus contrectauerunt, de uerbo uite: non fortuitu consentientes ei qui in carne uisus, sed cum multa contrectatione Scripturas perhibentes  testimonium de ipso uerbo. Quod uidit aliquis nuntiare potest aliis, quod perfecte conspexerit aliquando, non potest explicare uerbis.

uERS. 2.---uidimus et testes sumus. uidimus et incredulis annuntiantes martyres effecti sumus. Annuntiamus uobis. Sic per eos audiuimus nos, sed non uidimus, non minus tamen felices quam illi, quia scriptum est: Beati qui non uiderunt et crediderunt .

uERS. 5.---Et hec est annuntiatio. Quare uerbum caro factum? quid noui attulit mundo? Cur uenit pati? Non frustra fuit, uide quid uoluit docere, quia Deus lux est. Hac sententia diuine puritatis excellentiam monstrat, quam imitari iubemur. Hinc Manichei confutantur qui Dei naturam a principe  tenebrarum dicunt bello uictam et uitiatam. Annuntiamus, etc. Applicuimus nos: ad lucem lux nobis irradiauit. Tenebre eramus, modo per lucem lux sumus, et alios illuminamus, dum peccata dimitti et tenebras expelli nuntiamus.

uERS. 6.---Si dixerimus. Hactenus commendatio epistole; hic ostendit qualiter caritas sit habenda. Et in tenebris, etc. Persistentes in peccatis, et alios obscurantes non computantur in membris eius; unde: Que conuentio Christi ad Belial? que societas lucis ad tenebras? 

uERS. 7.---Si autem in luce. Sumus mundi, si ambulamus in luce, sed tamen non debemus putare nos, quandiu uiuimus, omnino posse a peccatis mundari. Sicut et ipse, etc. Deus in luce esse dicitur,  quia summa bonitas ubi proficere ualeat non inuenit, homo in luce ambulat, quia uirtutum operibus ad meliora proficit.

uERS. 8.---Si dixerimus, etc. Illi etiam non habent caritatem qui de meritis superbientes se dicunt esse mundos. Habemus. Non ait, habuimus: ne forte de preteritis dictum uideretur.

uERS. 9.---Remittat nobis peccata. Ea que in nobis sunt grauiora, uocat peccata, at minora, appellat iniquitatem.

uERS. 10.---Mendacem. Solus Deus ex se uerax: homo ex Deo uerax, ex se mendax. Impossibile est quemlibet sanctum aliquando non cadere in minimis peccatis. Nec iusti esse desistunt, quia ocius opitulante Deo resurgunt.



CAPUT II.


uERS. 1.---Filioli mei, hec scribo, etc. Ne malam securitatem assumatis, audientes uos a Deo mundari, sed utilem timorem habeatis. Si quis peccauerit. Si ex humana fragilitate non potestis omnia uitia cauere, date operam ut saltem maiora et apertiora caueatis, ut non apprehendat uos tentatio nisi humana. Quod si quis etiam post admonitionem meam ceciderit, non desperet. Aduocatum. Non est aduocatus nisi eum uocantibus. Displiceant peccata tibi, clama: et ipse audit et liberat. Iustum. Iustus aduocatus iniustas causas non suscipit, qui tamen iustos nos defendet in iudicio, si nos nunc accusamus iniustos.

 uERS. 3.---Et in hoc scimus. Scire uel cognoscere, non semper propter notitiam dicitur, sed propter experimentum et unionem alterius rei. Cognoscimus Deum quando unimur ei. Qui sic noscit, mandata eius seruat. Si mandata eius obseruamus. Debemus fragilitatem nostram attendere, debemus in peccatis aduocatum querere, quod ut impetremus, de custodiendis mandatis laboremus, per que ad cognitionem ipsius uenitur.

uERS. 4.---Qui dicit se nosse, etc. Non est magnum unum Deum nosse, cum et demones credant et contremiscant.

uERS. 7.---Non mandatum nouum. Eadem caritas mandatum uetus est, quia ab initio commendata.  Eadem est nouum mandatum, quia tenebris, eiectis desiderium noue lucis infundit.

uERS. 8.---Quod uerum est. Secundum quod promisit per obseruationem mandatorum Dei ad ipsius cognitionem et dilectionem perueniri. Et in ipso. Christo impletum, quia obediuit Patri usque ad mortem: et ideo glorificatus est. Et in uobis. Quorum quidam iam per hoc cum Deo gloriantur, et uere est nouum quia tenebre iam transierunt. Tenebre ad ueterem hominem pertinent, lux uero ad nouum hominem.

uERS. 9.---Qui dicit, etc. Determinat quod mandatum accipiat, id est caritatem, et qualiter caritas ipsa habenda sit, scilicet dilectio Dei et proximi.

uERS. 10, 11.---Qui diligit fratrem suum, est in  lumine scientie et operationis; sed qui odit est in tenebris ignorantie, et per ipsam ignorantiam ambulat de uitio in uitium, et nescit, id est non prouidet, quo eat; et ad quam penam recipiendus sit. uel, nescit quo eat, id est ignorat uiam qua conuertatur ad melius, et hoc non ideo, quasi uia aperta non sit, sed quia tenebre obcecauerunt oculos eius, qui a lumine Christi recedens peccatis et carnali uoluptate ita prepeditur, ut etiamsi bonum uideat, non tamen exsequatur.

uERS. 12.---Scribo uobis, etc. Preponit causam que posset eos abstrahere ab amore mundi, quia baptizatis in nomine Christi et inuocantibus nomen Christi, dimittuntur peccata, ergo Christo magis adherendum est quam mundo. Filioli. Patres, adolescentes,  iuuenes. Ideo filii: quia remittuntur peccata. Ideo patres, quia cognouistis antiqua. Ideo iuuenes, quia fortes, quia uicistis.

uERS. 13.---Adolescentes. Adolescentie tempus propter incentiua carnis lubricum; sed propter robur etatis habile certamini, et hi tentamenta uoluptatum uerbi Dei amore uicerunt, et persecutiones contempserunt.

uERS. 14.---Et uicistis. Trahebantur tunc temporis iuuenes consuetudine ad lupanar, sed isti uiriliter resistendo uincebant.

uERS. 15.---Nolite diligere mundum. Utimini mundo ad necessitatem, sed non diligite ad superfluitatem. Et carnis curam ne feceritis in desideriis. Nolite diligere mundum. Unum cor duos sibi aduersarios  amores non capit. Radicati in caritate, super hanc radicem nichil edificetis, nisi quod conuenit caritati, quia non potestis duobus dominis seruire. Sicut dilectio Dei fons omnium uirtutum, ita dilectio mundi omnium uitiorum.

uERS. 16.---Omne quod est in mundo.  Id est: Omnes dilectores mundi, nichil habent nisi hec tria, quibus, etc., usque ad noluit extolli super regna mundi.

uERS. 17.---Qui autem facit uoluntatem, etc. Hoc etiam modo potest haberi caritas, si nimirum nullo instinctu he eticorum deiecti estis a fide et ceteris que sunt Dei. Et ut eam teneatis, permaneant in uobis que audistis ab initio.

 uERS. 18.---Filioli, nouissima hora est. Et propterea debetis persistere, quia multi sunt Antichristi qui uos uolunt seducere. Sicut audistis quia Antichristus uenit. Cum quanto enim impetu et terrore audistis uenturum Antichristum, cum tanta uiolentia et isti ueniunt. In undecima hora sumus, uenit Saluator in carne, et secutura est pestis Antichristi, qui preconia salutis impugnet, qui uineam quam Christus excolit exstirpet, et huius nequissimi capitis iam multa membra premissa sunt, a quibus cauendum est, quia iam imminet finis seculi; uel nouissima hora, id est similis nouissime, similis est hec persecutio illi future. Nunc Antichristi multi. Antichristi sunt omnes heretici, omnes qui fidem quam confitentur uerbis destruunt  actibus; omnes Christo contrarii, qui uenturo suo capiti testimonium reddunt, quia mysterium iniquitatis iam operatur in illis.

uERS. 19.---Ex nobis prodierunt, etc. Licet sint multi Antichristi, non tamen uos terreat si ad iudaismum uel paganismum redierunt, non ideo putetis Ecclesiam ex hoc pati aliquod damnum; quia si ex nobis exierunt, tamen non erant ex nobis ueraciter. Non potuissent egredi nisi essent Christo contrarii. Qui non est Christo contrarius, in corpore Christi manet. Sic sunt ficti in Ecclesia quomodo humores mali in corpore; quando euomuntur, releuatur corpus; sic quando exeunt mali, releuatur Ecclesia. Sed ut manifesti. Multi qui non sunt ex nobis acciplunt nobiscum sacramenta Christi, sed  ten atio probat quia non sunt ex nobis. Quando illis tentatio uenerit, quasi occasione uenti uolant foras, quia grana non erant. Omnes tunc uolabunt, cum area Dominica ceperit uentilari in die iudicii. Ideo, permittente Deo, quidam ante ultimam dissensionem exeunt de Ecclesia, ostendentes se non fuisse de corpore Christi, ut per hoc manifeste clarescat, quoniam non sunt omnes ex nobis qui nobiscum intra positi sacramenta Christi recipiunt, et ideo non debet uos grauare eorum separatio.

uERS. 20.---Sed uos unctionem habetis. Cum de hereticis loqueretur, repente ad suos conuersus, dicit eos habere unctionem a Sancto, ut econtrario ostendat quod heretici et omnes Antichristi, sint gratie spiritualis munere priuati, nec pertineant  ad eum qui Sanctus uocatur a prophetis. Nostis omnia. Nostis ueritatem fidei et uite, docti per unctionem Spiritus, nec opus habetis doceri, nisi ut persistatis in eo quod cepistis.

uERS. 21.---Et quoniam omne mendacium.  Dixerat omne mendacium non esse ex ueritate, etc., usque ad omnium qui Christi mandatis obtemperare contemnunt.

uERS. 22.---Hic est Antichristus, etc. Ecce admoniti sumus quomodo cognoscamus Antichristum, scilicet, quicunque negat Christum, etc. Qui negat Patrem. Frustra confitetur Deum Patrem qui negat Filium, qui ex Deo procedit.

uERS. 24.---Quod audistis, etc. Si quis dixerit:  Ecce hic Christus, ecce illic, ne credideritis, sed hoc quod ab apostolis audistis, tenete. Et uos in Filio et Patre. Ita eritis membra Patris et Filii, ut a memoria et protectione Patris et Filii non excidatis, et hoc debetis appetere, ut sitis in Patre et Filio, quia inde mercedem consequemini.

uERS. 25.---Hec est repromissio. Memoria promisse mercedis perseuerantem te faciat in opere.

uERS. 27.---Sed sicut unctio eius. Id est Spiritus sanctus, cuius sacramentum est in unctione uisibili; uel intelligitur unctio caritatis que diffunditur in cordibus nostris per Spiritum sanctum, qui datus est nobis; que ad obseruanda Dei mandata cor quod implet inflammat.

uERS. 28.---Et nunc, filioli., manete. Creora iteratione  inculcat, ut mentibus arctius infigat. Manete in eo. Et si quid boni habetis, illi totum et non uobis imputate; mala uobis et diabolo imputate.

uERS. 29.---Omnis, etc.  Iustitia perfecta uix est in angelis, etc., usque ad quando non erit lucta cum carne, sed triumphus de hoste.

Ex ipso. Iam si nati sumus ex iusto, iustitiam iusti Patris sequi oportet.



CAPUT III.

uERS. 1.---uidete, etc. Aduertite diligenter quantis et qualibus donis ostenderit Deus erga nos paternam caritatem. Dedit enim ut in hoc seculo nomine et actu nominaremur filii Dei, et in futuro simus, possidendo hereditariam beatitudinem. Dedit.  Ad hoc Deus dedit caritatem ut eum amare nouerimus et possimus, non tamen ut dominum serui, sed ut patrem filii. Unde dicitur: Quotquot autem receperunt eum, dedit eis potestatem filios Dei fieri .

uERS. 2.---Filii Dei sumus. Quasi dicat: Esse et dici filios Dei, que dignitas est? respondet: Charissimi, nunc filii Dei sumus. Nunc per miracula que facimus et per puritatem uite apparet quod sumus filii Dei, sed quidquid est in presenti, parum est ad respectum futuri. Similes ei erimus. Cum enim immutabilis eterneque Diuinitatis contemplatione perfruemur, nos quoque immortales et eterni in illo erimus: non quidem idem quod ipse, sed similes, quia creatura et ad similitudinem eius facti sumus.  Quoniam uidebimus. Secundum quod uerbum caro factum est, uiderunt mali, et in iudicio sunt uisuri: sed quomodo uerbum in principio erat apud Patrem, uidebunt soli iusti: tolletur impius ne uideat gloriam Dei.

uERS. 3.---Sanctificat se.  Non aufert liberum arbitrium, dum dicit, etc., usque ad dicentes Deo: Adiutor meus es tu, ne derelinquas me .

uERS. 4.---Et peccatum, etc.  Quod Latin appellant legem, Greci, etc., usque ad qui innocentiam naturalis legis corrumpunt, preuaricationis rei sunt.

uERS. 5.---Et scitis. Ne nos  de salute desperemus, subdit quod per Christum a peccatis soluimur. Non solum ergo per gratiam facti sumus filii Dei, et speramus quod ei similes erimus, sed etiam ab iniquitate liberamur: quia ideo apparuit, ut peccata tolleret, de qua iniquitate nemo se excuset.

uERS. 6.---Qui peccat non uidit eum. Et qui manet in eo, non peccat. Et in hoc nemo uos seducat, dicendo quod, uel iustitia sit ex homine, uel quod cum peccato possit aliquis in Deo manere, quia et omnis iustitia ex Deo, et omne peccatum ex diabolo est.

uERS. 7.---Qui facit iustitiam. Id est: qui habet actum iustitie et intentionem, iustus quidem est, sed non ex se: sed sicut ille est, ab eadem radice  procedit. Iustitia in illo principaliter, in isto secundarie, in illo naturaliter, in isto per adoptionem. Hoc ipsum quod qui iustus est ab illo iustus est.

uERS. 8.---Ex diabolo est.  Non carnis originem ducendo, sicut Manicheus uoluit, etc., usque ad natus est Christus homo, ut soluat peccata hominum, ut reducat ad uitam.

uERS. 9.---Peccatum non facit. Non de omni peccato dicit: Si enim dixerimus quia peccatum non habemus, nos ipsos seducimus, sed de uiolatione caritatis, quam qui semen Dei, id est uerbum Dei quo renatus est, in se habet, committere non potest. Quoniam semen ipsius est. uerus Filius Patris non potest legem dimittere. Lex Patris est: Diligite inuicem.

 uERS. 12.---Quoniam opera eius maligna erant. Ubi est inuidia, non est fraternus amor. Opera Cain mala non dicit, nis inuidiam et odium fratris. Opera Abel iusta non dicit, nisi caritatem. Hinc discernuntur homines. Nemo attendat linguas, sed facta. Cor si non benefaciat pro fratribus suis, ostendit quid in se habeat. Cain recte offerebat, creatura Creatori, sed non bene diuidebat, quando credebat placere munera que offerebat cum odio fratris. Abel cum dilectione obtulit, et placuit.

uERS. 14.---Nos scimus, etc. Nemo de uirtutibus se falso extollat, nemo suarum uirium paupertatem ultra modum metuat. Qui fratrem diligit, apertum dat iudicium, quia ad sortem iustorum pertineat. Manet in morte. uita carnis anima, uita anime Deus; corporis  mors amittere spiritum; anime mors amittere Deum. Qui ergo per odium fratris amittit Deum, amittit uitam.

uERS. 15.---Qui odit fratrem. Qui ex odio insequitur fratrem prouocat ad iram et discordiam, et sic quantum ad se occidit eum in anima. Si quis contemnat odium fratris, non contemnet in corde suo homicidium? Non mouet manus ad occidendum, et homicida iam tenetur: uiuit ille, et iste interfector iudicatur. Non habet uitam eternam. In perpetuum, cum Cain damnabitur qui hoc genere homicidii tenetur, ut discordet a fratribus.

uERS. 16.---In hoc cognoscimus, etc. Prepositis multis rationibus de habenda caritate, tandem supponit  de caritatis perfectione, sub exemplo passionis Dominice. Hanc Petrus monetur habere, cum Domino interroganti profiteretur se amare, cui dicitur: Cum autem senueris, extendes manus tuas, et alius te cinget, et ducet quo tu non uis . In quibus uerbis, ut animam pro ouibus poneret, docebatur. Maiorem enim caritatem nemo habet quam ut animam suam ponat quis pro amicis suis .

uERS. 17.---Qui habuerit, etc. Si uel ex temporis opportunitate, uel ex humana infirmitate non contigerit animas ponere, debemus saltem res nostras pro fratribus deponere, et hoc est nutrimentum caritatis. Qui didicit rem suam dare, quandoque poterit seipsum deponere.

uERS. 18.---Filioli, non diligamus, etc. Quia non  est perfecta caritas in illo; qui non ponit animam pro fratribus, uel qui saltem non dat pecuniam. Ergo ut perfectam caritatem habeatis, filioli eiusdem patris. Non diligamus uerbo, neque lingua. In uerbo pura locutio, non opus; in lingua multiplex oratio intelligitur, sicut quidam sepe repetitis sermonibus affectum suum uolunt commendare. Sed opere. Quia etiamsi fallimur in dilectione ex humana infirmitate, non fallimur in mercede, quia Deus maior est corde nostro, et nouit quo zelo fiant omnia. Et ueritate. Si simplici intentione beneficia prestemus, non propter iactantiam, uel propter aliquod temporale commodum, sed respectu solius Dei.

uERS. 19.---In hoc cognoscimus, etc. In hoc quod ueritatem diligimus, scimus quod ex ueritate sumus,  id est scimus nos ex Deo  hanc ueram dilectionem habere, et ex hac dilectione scimus nos esse in conspectu, id est promereri eius conspectum, et in hac etiam suademus corda nostra, ad meliora opera excogitanda. Et in conspectu, etc. Id est, tales cogitationes corda nostra habere suademus, que diuinis sint digne conspectibus. Omnes enim qui aliquid facere disponunt, ad idem factum meditandum corda sua se conuertere suadent. Sed qui mala cogitat, si posset, Deo occultaret: qui uero bona, hi facillime cordibus suadent, ut conspectui Dei patefieri desiderent, quod est indicium magne perfectionis, cum sua operatio uel cogitatus a Deo gaudet uideri.

uERS. 20.---Quoniam si reprehenderit. Et hoc  magnum est quod per dilectionem ita mundas habemus cogitationes, quod Deo eas uolumus ostendere: quia etiamsi conscientia accusaret nos intus et uellet latere Deum, quia non bono animo bona nostra faceremus, tamen Deo occultare non possemus, quia maior est corde nostro, et nouit omnia: ualet ergo dilectio que nos commendat illi quem latere non possumus.

uERS. 22.---Et quidquid petierimus. Magna promissio et desiderabilis fidelibus. Sed si quis est adeo peruersus, ut celestibus promissis non delectetur, saltem timeat quod econtrario sapientia terribiliter intonat: Qui auertit aurem suam ut non audiat legem, oratio eius erit exsecrabilis .

 uERS. 23.---Et hoc est mandatum. Mandatum singulari numero preponit, et duo subiungit, quia hec nequeunt separari.



CAPUT Iu.

uERS. 1.---Quoniam multi. Multi heretici, multi schismatici confitentur Iesum in carne uenisse, sed factis negant, non habendo caritatem. Charitate uerbum caro factum est; qui non habet caritatem, negat eum uenisse in carne, et hic conuincitur spiritum ex Deo non habere. Spiritus Dei non sono lingue, sed amando et faciendo dicit Iesum in carne uenisse. iehsu uenit ut colligat, hereticus spargit: hic non habet spiritum Dei.

uERS. 3.---Omnis spiritus, etc. Multi heretici, qui  unitatem Ecclesie separare prauo dogmate uolebant, hunc uersiculum ex epistola raserunt, ne per eum erroris conuincerentur. Soluit. Qui Deum ab homine distinguit, qui membra a Deo diuidit, qui uerba Dei male interpretatur, qui a Deo male uiuendo recedit, hic soluit Iesum.

uERS. 5.---Ipsi de mundo. Hi spiritus qui sunt de mundo non sunt diligendi, non sunt audiendi. Quia etsi Christi nomen inuocant, et signo Christi se notant, tamen sunt de illorum numero qui mundana cupiunt, qui celestia ignorant. Ideo de mundo loquuntur. Ratione mundane sapientie probantes Deum non posse suscitare hominem mortuum, hominem mortalem in celis habere mansionem, et alia huiusmodi.

 uERS. 7.---Charissimi, diligamus nos. Commendauit caritatem multis modis, iam ad eius singularem laudem accedit in quo eum maxime debemus audire, scilicet: Qui diligit, ex Deo natus est et Deum nouit, quia Deus caritas est. Dixerat: Charitas ex Deo est; hic superaddidit: Deus caritas est.

uERS. 8.---Quoniam Deus caritas. Non differt caritas in Deo, cum iustus et iustitia dicatur, ut diligens et dilectio quia non transnominatiue a iustitia dicitur iustus uel diligens dilectione, quasi iustitiam uel dilectionem a se distinctam habeat, sed quia est iustitia et dilectio sua.

uERS. 9.---In hoc apparuit. Probando quod Deus caritas est et quod nos diligit, uoluit inducere nos suo exemplo, ut inuicem diligeremus et ad notitiam  eius ueniremus. Sicut Deus non exspectauit ut eum diligeremus, sic nos non exspectemus ut alii nos diligant, sed priores diligamus. Dilectio Patris probata est, quia misit Filium: dilectio Filii in hoc apparuit, quod pro nobis quos predilexit mortuus est.

uERS. 10.---Non quasi nos. Non prius dileximus, ut quasi merito nostre dilectionis ipse diligeret nos, sed ipse prior dilexit nos, ut preeunte gratia eius nos eum diligamus.

uERS. 11.---Et nos debemus alterutrum diligere. Dilige, et quod uis fac. Siue taceas, dilectione tace: siue clames, dilectione clama. De hac radice non potest nisi bonum exire.

 uERS. 12.---Deum nemo uidit unquam.  Sicut uidentur ista uisibilia corporis sensibus nota, sic non uidetur Deus, etc., usque ad dum adhuc peregrinamur in corpore, diligamus inuicem, etc.

uERS. 13.---In hoc cognoscimus. Unde sciemus si habeamus spiritum Dei? Interroga uiscera tua: si sint plena caritate, habes spiritum Dei. Quoniam in eo manemus. Deus in nobis manet, et nos in eo, ideoque nemo de salute desperet, quia etsi morbi scelerum nos deprimunt, omnipotens est medicus qui saluet. Gaudeamus in spe ut ueniamus ad rem.

uERS. 16.---Et nos cognouimus. Nos uidimus et testamur quod Deus misit Filium suum, et cognouimus qua causa hoc fecit: non quia indigeret, non quia aliquid deberet, sed sola caritate. Cum haberet  unicum noluit illum esse unum, sed ut fratres haberet, et adoptauit illi eos qui cum illo possiderent uitam eternam.

uERS. 18.---Timor non est in caritate. In ea nimirum caritate que ad imitationem diuine bonitatis etiam inimicis benefacit, non est timor.



CAPUT u.

uERS. 1.---Omnis qui credit. Credit, qui sic uiuit quomodo Christus precepit, aliter et demones credunt. Opera autem preter fidem, uel nulla, uel, etiamsi bona uideantur, sunt inania, quia sunt preter uiam, que Christus est. uere qui diligit Deum, diligit fratrem. Nam qui diligit Deum Patrem, diligit Deum Filium, a Patre genitum, et qui diligit Deum Filium, diligit etiam Dei filios, membra illius  capitis.

uERS. 3.---Grauia non sunt.  Non trahunt deorsum, ut talentum plumbi, etc., usque ad ne quis sua uirtute confidat se posse uincere mundum, subdit de fide:

uERS. 4.---Et hec est uictoria, etc. Illa nimirum fides, que per dilectionem operatur, que Dei auxilium flagitat.

uERS. 5.---Quis est autem? etc. Determinat que fides uincit, scilicet fides Christi. Quasi: uere per fidem uincit mundum, quia per aliud non uincitur. Fides nostra. Ecce que fides uincit, que credit uerum hominem et uerum Deum.

uERS. 6.---Hic est, etc. Quia sola fides et confessio diuinitatis non sufficit ad salutem et ad uiucendum  mundum, addit et de humanitate: propterea expressit sanguinem.

Spiritus. Id est, humana anima quam emisit in passione; aqua et sanguis, que fluxerunt de latere. Hoc fieri non posset, si ueram carnis naturam non haberet. Sed et ante passionem, sudor qui factus est sicut gutte sanguinis ostendit ueritatem carnis. Hoc autem quod de latere iam mortui contra naturam aqua sanguis uiuaciter fluxit, testabatur quod corpus Domini post mortem melius esset uicturum, et mors eius uitam nobis daret. Quod uero sudor sicut sanguis in terram fluebat, signabat quod suo sanguine Ecclesiam toto orbe lauaret.

uERS. 7.---Quoniam tres sunt. Per hoc apparel,  quod iehsu est ueritas, uerus Deus, uerus homo. Et de utroque habemus certum testimonium, de Deitate quidem per Patrem, et Filium, et Spiritum sanctum: de humanitate per animam, aquam, et sanguinem. Pater dedit testimonium Deitatis quando dixit: Hic est Filius meus dilectus. Ipse Filius dedit, quando in monte transfiguratus est, et potentiam Diuinitatis et spem eterne beatitudinis ostendit. Spiritus sanctus dedit, quando super baptizatum in specie columbe requieuit, uel quando ad uocationem nominis Christi corda credentium impleuit.

uERS. 10.---Qui credit in Filium Dei. Is intelligit Patrem ueracem in testimonio Filil. Qui non credit, dicit Patrem esse mentitum. Frustra igitur dicunt  Iudei se credere in Patrem, quandiu contemnunt Christum. In Filium. Quia Pater testatur de Filio, credamus in Filium. Quia qui ita credit in Filium, ut bene optando tendat in ipsum habet testimonium Dei in se, quasi dicat: De eo etiam testatur Deus, quod ipse sic credens erit in numero filiorum Dei, ipso Filio suis ita pollicente: Si quis mihi ministrauerit, honorificabit illum Pater meus . Si ergo Deum testem tue fidei habueris, quid te hominum infamia uel persecutio ledit? Si Deus pro nobis, quis contra nos? 

uERS. 11.---Et hoc est testimonium. De Filio testatus est, et etiam de nobis filiis adoptiuis, quod per Filium suum unicum etiam nobis iam in spe, quandoque autem in re uitam etenam daret.

 Et hec est uita.  In fide et confessione nominis, in perceptione sacramentorum, etc., usque ad qui dat suis uitam eternam.

uERS. 14.---Et hec est fiducia. Multipliciter eadem que supra promiserat inculcat, ut nos ad orandum uiuacius excitet. Secundum uoluntatem eius. Qua uult ut quod uelit rogemus, uel quales nos esse desiderat ad rogandum ueniamus. Si uolumus nostram salutem et proximorum non discordamus a uoluntate Dei. Si uoluntas nostra per ignorantiam a uoluntate Dei recedit, bona uoluntas Dei nostram stultam corrigit, ut apostolo Paulo contigit.

uERS. 15.---Scimus quoniam, etc. Quia scimus quod habemus ab eo petitiones quas petimus, nichil petamus quod ei sit aduersum, nichil nisi quod nos  docuit, quod nobis inspirauit, petamus: et si in aliquo erramus, statim corrigimur.

uERS. 16.---Qui scit fratrem.  Loquitur de quotidianis et leuibus peccatis, etc., usque ad et ad illorum examen castiga te.

 Est peccatum ad mortem. Hoc peccatum separat a Deo, sicut mors separat animam a corpore.

uERS. 17.---Omnis iniquitas peccatum. Quasi: uere orandum est pro peccantibus non ad mortem, quia multis peccatis occupantur omnes, et nemo potest esse sine peccato, quia omnis iniquitas est peccatum. Sed supra alia est peccatum ad mortem, quod non humana fragilitate committitur, et ideo oratione iustorum non purgatur: quoniam cui talia agunt, regnum Dei non consequentur.

uERS. 18.---Omnis qui natus est, etc. Qui natus est ex Deo non peccat ad mortem: qui non est natus, peccat; sed nos sumus de illis qui nati sunt ex Deo: ideo non peccabimus, non tangemur ab hoste, sed mundi amatores sunt subiecti maligno hosti.  Non peccat. Dauid grauiter peccauit, sed quia ex Deo natus ad societatem filiorum Dei pertinebat, non peccauit, ad mortem, sed ueniam penitendo meruit. Sed generatio Dei, etc. Qui in generatione Dei perseuerant, peccare non possunt, neque a maligno contingi. Quomodo dies et nox misceri nequeunt, sic iustitia et iniquitas malignus et generatio Dei. Tangit ergo aliquos malignus ledens et affligens, sed non ad malum eorum.

uERS. 19.---Et mundus totus. Non solum mundi amatores, sed etiam nuper nati, qui non habent discretionem boni et mali, propter primam preuaricationem pertinent ad regnum diaboli, nisi gratia Dei eruantur a tenebris.

 uERS. 20.---Et scimus, etc. Nemo sine diuina cognitione ad uitam eternam peruenire, nemo cognoscere sine gratia Dei potest, quia nemo nouit Filium nisi Pater, neque Patrem quis nouit nisi Filius et cui uoluerit Filius reuelare et Patrem et Filium. Utrumque enim Filius reuelat, qui carne uisibilis apparens, Diuinitatis arcana per Euangelium mundo patefecit.

uERS. 21.---Filioli. Et quia uerum Deum et uerum hominem cognoscitis, et uitam eternam exspectatis, custodite uos a doctrinis hereticorum, qui speciem sanctitatis sibi assumunt, qui prauis dogmatibus gloriam incorruptibilis Dei in similitudinem corruptibilium rerum mutant. Auaritia enim est simulacrorum seruitus; qui ergo mundum Deo preponunt,  idololatre sunt. Custodite. Cum testimonium perfectionis in multis perhibuerit illis, poterat tamen adhuc timeri, ne aliquis nuper conuersus reliquias superstitionis mente retineret, ideoque ab idolorum cultu fugiendum esse demonstrat.





EPISTOLA II B. IOANNIS. *



ARGUMENTUM.


Usque adeo ad sanctam feminam scribit, ut eamdem dominam non dubitet litteris appellare, eiusdemque filiis testimonium, quod ambulent in ueritate, perhibet.



CAPUT UNICUM.


uERS. 1.---Non ego. Scripturus contra hereticos qui a ueritate exciderunt, dicit omnium qui ueritatem nouerunt, unam esse dilectionem in sanctos ut similitudine catholicorum ab hereticorum deterreat  societate. Omnes enim fideles in una ueritate consentiunt, heretici in erroribus se inuicem impugnant.

uERS. 4.---Gauisus sum ualde. Quasi dicat: Quod tenetis, tenete. Nihil aliud ab hereticis recipite, quia in his que habetis gaudeo; nichil aliud ad salutem uobis superaddi expeto. Cum ergo gaudeam de uestro bono principio, ne me faciatis dolere defectu uestro, quia ut sollicitus custos, omnia que circa uos fiunt cognosco. Ambulantes in ueritate. Positus est Adam in paradiso, ut operaretur et custodiret illud. Operatio, effectus prouectionem: custodia, perfectionis ipsius statum atque constantiam designat.

uERS. 8.---uidete uos, etc. Istis talibus ne consentiatis, sed potius attendite qualiter sitis perfecte  instructi ad fidem et constantiam. Sed ut mercedem plenam accipiatis, id est uerum Deum plena cum iucunditate capiatis, perseuerando in doctrina uobis tradita, et non consentiendo eorum errori.

uERS. 9.---Et non permanet. Si quis separat se a  diuina doctrina, ut extra rectam fidem conuersationemque mandatorum Dei sit, separat se a Deo ne habeat Deum. Per actualem et contemplatiuam uitam fit alicuius Deus ei manifestando qui est Creator omnium. Qui permanet. Manet in euangelica doctrina, qui secundum eam sapit et agit; separat se ab illa is qui aliter sapit et agit.

uERS. 10.---Nec Aue ei dixeritis. Quia signum uidetur consensus erroris, hoc enim dicimus amicis quorum opera nobis placent, et uos si forte decepti non essetis, alii tamen per talem uestram familiaritatem possent decipi, qui crederent illos placere uobis, et sic crederent illis.

uERS. 12.---Plura habens. Intelligite hanc admonitionem uobis fore perutilem, quia ad confirmationem  illius, decreui etiam uenire ad uos, nec tamen ex toto interim potui silere.

uERS. 13.---Salutant te. Sicut aduersariis ueritatis prohibet dicere: Aue, ita econtra electos ex persona electorum salutat.





EPISTOLA III B. IOANNIS. *



ARGUMENTUM.


Gaium pietatis causa extollit, atque ut in ipsa pietate maneat exhortatur: Diotrephen impietatis et superbie causa obiurgat. Demetrio autem bonum testimonium perhibet cum fratribus uniuersis.



CAPUT UNICUM

uERS. 2.---De omnibus orationem, etc. Sicut nunc intentio recta abundat tibi, et perseuerat bona uoluntas  largiendi indigentibus, et facultas opum; ita semper uirtutibus plenam, Domino adiuuante, uitam ducere possis.

uERS. 4.---Maiorem horum. Ideo gauisus sum, quia horum fratrum uenientium non habeo maiorem gratiam, id est: quando fratres ueniunt ad me, in nullo facto uel uerbo eorum magis gaudeo quam quando annuntiant filios meos  ueritatem recte fidei et operationis obseruare.

uERS. 5.---Charissime, fideliter, etc. Ideo non debes deficere ab hospitalitate et eleemosynis. Quidquid enim operaris in fratres fideliter, id est sicut fidelis, id est sicut decet fidelem facis, non pro uana gloria, sed fidem tuam operibus ostendis.

 uERS. 7.---Pro nomine enim eius, etc. Quasi: uere sunt honorandi, non enim pro suis sceleribus expulsi sunt a patria, sed sponte profecti sunt pro nomine Christi ampliando, et pro nomine eius patiendo.

uERS. 9.---Scripsissem forsitan, etc. Perseuerare  debes in eleemosyna, quia utilitatem tantam in ea intelligo, quod non solum tibi, sed etiam toti Ecclesie scripsissem de commendatione eleemosyne, sed hac necessitate dimisi, quia Diotrephes non curat nostram auctoritatem. Diotrephes heresiarcha illius temporis noua docendo principatum sibi usurpabat. Diotrephes interpretatur speciose insulsus, siue decor insaniens, ut perfidiam cordis etiam nomine signet.  Ecclesie. Illi Ecclesie, que forsitan, id est dubitatiue est Ecclesia, et ut per obseruationem eleemosyne mereretur perfecta fieri Ecclesia, scripsissem.

uERS. 10.---Commonebo. Id est, in omnium notitiam manifestius arguendo producam; quorum exemplar nusquam habet; sed facit ea, et noua inuenit, garriens, falsis rationibus utens in nos confutandos et sic ad uos a fide retrahendos. Sicut linguas detrahentium nostro uitio non debemus excitare, ne ipsi pereant, ita per suam malitiam excitatas debemus equanimiter tolerare, ut meritum nobis crescat, aliquando compescere, ne dum de nobis disseminant, eorum qui audire bona poterant, corda corrumpant.

uERS. 12.---Demetrio testimonium. Quod illum uelit imitari bonum, aperit ut imitetur Demetrium,  ut simili laude omnium possit et ipse dignus existere.

uERS. 14.---Pax tibi. Amicis gratiam pacis et salutis mandat, ut ueritatis inimicos a salute monstret extraneos esse.





EPISTOLA CATHOLICA IUDAE. *



ARGUMENTUM.


Iudas apostolus fratres de corruptoribus uie ueritatis ita informat, ut illicitum esse dissertet de sub  iugo semel erutos seruitutis denuo operam suam officiis nauare seruilibus.



CAPUT UNICUM.


uERS. 1.---Consolatis et uocatis. uocat, conseruat, diligit filios, et membra Dei facit iehsu Dominus noster.

uERS. 2.---Misericordia uobis. Si Deus cepit misereri uobis condonando delicta, impleat misericordiam, per ampla bona ducendo ad eterna. Si est reconciliatus inimicis, eternam pacem det factis amicis, in qua in nullo ab eo dissentiatis.

uERS. 3.---Charissimi. Ego qui uestre saluti uolo prouidere, habui necesse, propter pseudo qui uobis se ingerunt, scribendi uobis admonitiones de uestra salute communi, id est de fide que est tam mea salus quam uestra et omnium fidelium, scilicet fides que per dilectionem operatur. Ego dico faciens omnem  sollicitudinem scribendi uobis, id est omnia que pertinent ad sollicitum. Oro pro uobis, disputo contra seductores uestros, et ut uobis me sciatis prouidere, scribo uobis de illis: Detego nequitias eorum: ostendo uobis qualiter fidem et dilectionem debeatis tenere: et cum sim ita sollicitus pro uobis, admonitionem meam recipere debetis.

uERS. 4.---Gratiam transferentes. Duritiam et districtionem legis: que dicit oculum pro oculo, dentem pro dente, temperat gratia Euangelii, in quo purgantur scelera commissa per penitentiam, et eleemosyne fructus. Sed hanc gratiam transferunt impii in luxuriam qui nunc tanto licentius peccant, quanto minus uident se asperitate legis de facinoribus examinari.

 uERS. 5.---Omnia. Arcana fidei, et non habetis opus, recentia quasi sanctiora a nouis audire magistris, id est: Perfecte scitis omnia que scienda sunt de fide, et ideo non est opus ut audiatis illos. Quoniam iehsu. Confutatis hereticis, deinde ut reuocat eos qui crediderant malignis et impiis, ostendit quanta sit magnitudo Domini quem negant, ostendens quod ipse est qui eduxit populum Isrel ex Aegypto.

uERS. 6.---Angelos uero. Et uere non sunt imitandi qui Iesum non uerum Deum, sed hominem de utroque sexu genitum mentiuntur. Si enim angelis peccantibus non pepercit, nec hominibus superbientibus parcet. Non seruauerunt suum principatum. Sic  homines, qui non seruant principatum quo per gratiam adoptionis filii Dei sunt effecti. Sed relinquunt domicilium, id est unitatem Ecclesie, in qua renati sunt, uel sedes regni celestis quas accepturi erant, si fidem seruarent, et ante iudicium grauiter et grauius in uniuersali iudicio damnabit. uinculis eternis. Id est superbia et corde impenitenti. uel sententia diuina que eos in perpetuum coarctabit uel uinculum est cupiditas infimarum rerum, qua uincti ad superiora reuerti non possunt.

uERS. 7.---Sicut Sodoma. Dederat exemplum damnationis eorum qui solum dominatorem negant: commemorato interitu infidelis populi uel angelorum erigentium se contra Deum, dat etiam exemplum  pene illorum qui Domini gratiam transferunt in luxuriam, commemorans incendium Sodomorum.

uERS. 8.---Dominationem autem spernunt. In minoribus peccatis, maiestatem blasphemantes: in criminalibus, nolendo humiliter confiteri et penitere: nullum habentes timorem, nec fidem uenturi iudicis.

uERS. 9.---Cum Michel, etc. Id est cum Moyses, qui ut Deus erat constitutus Pharaoni, et qui erat princeps et nuntius, quantum ad alios, disputans cum Pharaone, altercaretur, id est signa faceret alterna contra signa magorum, de corpore Moysi, id est populo Isrel, ut permitteret illos sacrificare Deo suo, non est ausus inferre penam blasphemie huius seculi, sed dixit: Imperet tibi Dominus. uel aliter: Cum Dominus iehsu altercaretur cum Pilato,  de corpore Moysi, id est de Ecclesia, noluit aliquam blasphemiam inferre, sed tanquam ouis ad occisionem ductus.

uERS. 11.---ue illis, etc. Quia per omnia heretici monstrati sunt a uerbo ueritatis cecidisse, ostendit eos diuersis malis subiectos.

 In uiam Cain abeunt, qui propter inuidiam, etc., usque ad ueritatem quam nouerunt impugnant.

uERS. 12.---Macule. Non solum in comessationibus et ebrietatibus carnalibus pereunt et maculantur, sed etiam sunt macule illorum, et alios secum perdunt, Domini gratiam in luxuriam transferentes. Nubes. Comparat se predicatoribus pluentibus iustitiam, coruscantibus per miracula, sed heretici sunt nubes obscurantes solem, ponentes in celum os  suum, peruersa superbe docendo, sine aqua sapientie. Arbores autem. Impii et pseudoapostoli comparant se arboribus bonum fructum ferentibus, sed sunt arbores autumnales: tarde enim ferunt bonum fructum sicut arbor in autumno plantata, uel quia tunc folia cadunt et fructus, uel si supercrescit fructus, adulterinus est et inutilis. Si quid enim faciunt impii quod bonum uideatur, non bona intentione id agunt, sed ut bona que sunt in aliis exstirpent. Bis mortue.  Semel moritur que non facit fructum, etc., usque ad in qua sancti dicuntur radicati.

uERS. 13.---Sidera. In hoc apostatas significat, quia in similitudinem diaboli, de sedibus angelorum ceciderunt, quibus propter apostasiam tenebre reseruantur. Sidera. Lucem ueritatis promittunt in  hoc mari uitiorum, sed nunquam in eodem statu docendi uel uite perdurant, et aliis causa naufragii sunt, et ipsis pro tenebris quas in Ecclesia Dei inducebant, tenebre inferni parantur, et qui pacem fidei mundana tempestate turbabant, procella tormentorum percellentur.

uERS. 14.---Prophetauit. Non solum, inquit, mea auctoritate probo quod puniendi sunt, sed etiam auctoritate Enoch, quod iam olim prescripti sunt in tale iudicium impii homines, qui nostris temporibus subintroierunt ad subuertendam fidem piorum. Enoch. In stirpe Cain, Enoch, qui dedicatio interpretatur, primus nascitur; in electorum uero progenie, Enoch, septimus memoratur, qui reprobi in hac  uita, que ante est, seipsos edificando dedicant: electi uero edificationis sue dedicationem in fine temporis, id est in septimo exspectant.

Ecce uenit Dominus.  uera sententia quod Dominus arguet impios, et de operibus, etc., usque ad licet enim etiam de apocryphis testimonium ueritatis sumere.

uERS. 16.---Hi sunt. Si fratribus aliquid boni contigit, murmurant et conqueruntur, quasi sua felicitas in illorum prosperitate minuatur. Auari enim  etiam ab aliis inuident.

uERS. 19.---Spiritum non habentes. Quia Spiritum sanctum  non habent, ideo animales, inscii, non prouidentes, ideo defluunt, quia coagulum caritatis  non habent.

uERS. 20.---Superedificantes uosmetipsos, etc. Aedificantes uos ipsos in bonis operibus super fundamentum fidei, ut lapides uiui ponamini in domo Dei. In Spiritu sancto orantes. Ut de uestris uiribus non presumatis, sed diuine tuitionis adiutorio speretis, non per uos saluari putantes, sed aduentum Spiritus sancti in uos petite, quo inspirati ardentius oretis ne cum his qui Spiritum non habent, ab Ecclesia segregemini.

 uERS. 23.---Illos uero saluate. Eos qui non sunt damnati apud Deum, sed etiam prope cadunt in ignem, docete ut seipsos liberent.

In timore.  Hoc ad priora illa omnia adiungendum est. Nam, etc., usque ad ne forte plus iusto uel seuerus existat, uel pius.

Odientes eam. Non corpus nostrum odisse debemus, sed maculatum esse, ut immaculatum reddamus, ut de carnali spirituale efficiatur. Quod non nostri arbitrii potestate, sed Dei gratia perficiendum est.

uERS. 21.---In exsultatione. Quos superius monebat in timore Deo seruire, dicit constituendos in exsultatione, quia quanto magis trepidi de actibus in presenti fuerimus, tanto amplius in futuro de  percepta mercede letabimur.

uERS. 25.---Gloria et magnificentia. Si habetis gloriam pure fidei et conscientie et magnificentiam in operatione, et imperium super infirmitatem, uel super demones, et potestatem resistendi uitiis uel tortoribus, Deo, non autem uobis imputare, qui ante tempora, in presenti, et post omnia tempora, est gloriosus in essentia, magnificus in operibus, imperans tam uolentibus quam nolentibus, et potens cui nichil resistit.





APOCALYPSIS B. IOANNIS. *





PROLOGUS HIERONYMI.


Ioannes apostolus et euangelista, a Christo electus atque dilectus, in tanto amore dilectionis uberior habitus est, ut in cena super pectus eius recumberet, et ad crucem astanti soli matrem propriam commendasset, ut quem nubere uolentem ad amplexum uirginitatis asciuerat, ipsi etiam custodiendam uirginem tradidisset. Hic itaque cum propter uerbum Dei et testimonium Iesu Christi in Pathmos insulam sortiretur exsilium, illic ab eodem Apocalypsis preostensa describitur, ut sicut in principio canonis, id est libri Geneseos, incorruptibile principium prenotatur, ita etiam incorruptibilis finis per uirginem in Apocalypsi redderetur, dicens:  Ego sum Alpha et Omega, initium et finis. Hic est Ioannes, qui sciens superuenisse sibi diem egressionis de corpore, conuocatis in Epheso discipulis, descendit in defossum sepulture sue locum, orationeque completa, reddidit spiritum tam a dolore mortis factus extraneus, quam a corruptione carnis noscitur alienus. Cuius tamen Scripture dispositio, uel libri ordinatio, ideo a nobis per singula non exponitur, ut nescientibus inquirendi desiderium collocetur et querentibus laboris fructus, et Deo magisterii doctrina seruetur.



ARGUMENTUM.

Apocalypsis Ioannis tot habet sacramenta quot uerba. Parum dixi, et pro merito uoluminis laus  omnis inferior est. In uerbis singulis multiplices latent intelligentie.



CAPUT PRIMUM.

uERS. 1.---Apocalypsis Iesu Christi. Preparat auditores, redditque eos beneuolos et attentos, sicut et ibi: Ioannes septem Ecclesiis que sunt in Asia. Quam dedit. Secundum humanitatem Christus accipit eam a Patre et uerbo sibi coniuncto hypostatice, et a Spiritu sancto. Que oportet fieri. Quasi dicat: Ineuitabile est quin fiant, et utile est ut fiant. Oportet ut serui patiantur tribulationes cito. Cito. Dicit cito, ut seipsos parent, ne sit graue pati. Cito finiendi sunt labores, et premia danda. Breuis labor, festinata gloria.

uERS. 2.---Qui testimonium perhibuit. Qui testatur  esse uera uerba ipsius Christi habita tam de uerbo, id est Diuinitate, quam de humanitate Iesu Christi. uerbo Dei. Filius uocatur uerbum Dei, quia per eum manifestatus est in mundo Pater. In his que uidit. In his que corporaliter uidit, ut passum et mortuum, sola mente, ut fuisse cum Patre ante omnia.

uERS. 3.---Beatus. Christus dedit hec mihi, beatus autem quia me acceperit. Beatus, quia hec Apocalypsis est Iesu Christi, etc. Qui legit. Id est, narrat aliis que audiuit: quia plures ab uno legente possunt audire; uel, audient, et in hoc notat auditores, quia plures. Illi soli beati qui audiunt ut mente recondant; et mente recondunt, ut opere compleant; et opere implent, ut uitam eternam  possideant. Seruat ea. Non enim auditores legis, sed factores iusti sunt. Seruat ea, qui fidem Christi et Ecclesie non uiolat, et timet minata, et querit promissa. uere beatus est iste, quia nec longa mora laboris, et premia uicina.

uERS. 4.---Septem ecclesiis. Principaliter illis scribit ecclesiis Asie, quibus magister erat constitutus, et per simile aliis. Deus dedit Christo, Christus Ioanni, Ioannes autem ecclesiis, uel per septem, uniuerse Ecclesie. Quia septem uniuersitatem significant, uel quia septiformi spiritu illustrantur. In Asia. Asia est elatio, Ecclesia ergo nunc est in elatione uirtutum, uel olim uitiorum. Asia ista non est magna illa tertia pars mundi, sed quedam prouincia ubi erant septem ciuitates, et septem ecclesie  cum septem episcopis. Gratia uobis. Preparat auditores in salutatione, et reddit eos beneuolos et attentos, sicut et in prologo. Qui est et qui erat. Aeternaliter. Quamuis autem sit natus ex tempore, iam immutabilis est per humanitatem qui olim fuerat corruptibilis. Talis uenturus est, etiamsi mundo non apparet talis. Et a septem spiritibus, qui in conspectu. Spiritus. Idem sonat quod caritas. Unde attribuitur Spiritui remissio peccatorum, et alia dona que sunt dona totius Trinitatis, ut intelligamus Trinitatem ex sola dilectione operari. Personam Patris tacet, quia de Deo Creatore nemo mala intellexerat, ponit personam Filii et Spiritus sancti de quibus omnes nascuntur in ecclesiis hereses. Throni. Throni Dei sunt angeli eius et sancti homines in  quibus nunc sedet Deus et iudicat, ne in futuro iudicet.

uERS. 5.---Testis fidelis. Dicit hoc propter desperantes de morte Christi ut illi qui dixerunt: Nos putabamus quod ipse esset redempturus Isrel . Primogenitus mortuorum. Quasi dicat: uos non terreat, quia surrexit, et est impassibilis. uel est primus mortificantium se, quia peccatum non fecit. Princeps regum terre. Princeps terrenarum potestatum, potens eas remouere, et ad utilitatem suorum uel sanctorum permittens impios seruire.

uERS. 6.---Et fecit nos Deo nostro regnum. Id est potentes uitiis resistere, et sacerdotes, id est pro nobis et pro fratribus nosmetipsos Deo offerentes.

uERS. 7.---Ecce uenit, etc. Et uere debetis eum  glorificare, quia ipse est qui uenturus est ad remunerandum. Cum nubibus, id est cum sanctis: quia nubes fuerunt compluendo aliis doctrinam, et miracula faciendo; uel, sicut in nube ascendit, ita in nube ueniet, per quam Dei clementiam intelligimus, qua bonis est refrigerium et illuminatio, malis uero terror et excecatio. Quod et significatum est per nubem qua educti sunt filii Isrel de Aegypto.

Et uidebit eum. Alia translatio habet: uidebit omnis terra talem. Quasi dicat: Talem uidebunt qualem impii uenturum esse non credebant. Omnis oculus. Boni ut letentur, mali ut confundantur, uidebunt. Plangent. Seu collident super eum impotentes eius imperio resistere, ad similitudinem lapidis  et fictilium. uel plangent se, id est dolebunt respicientes eos qui fundati sunt super eum, quia non tantum dolebunt de ipso tormento, quam quod repellentur a tali consortio.

uERS. 8.---Ego sum. uere ueniet, quia ipse promittit se uenturum. uel premissa salutatione reddit attentos, quasi dicat: Ne a me hoc dictum, sed ab ipso Christo credatis. Alpha, principium. Ante quem nullus, uel e quo omnia ceperunt. Omega, finis. Post quem nullus, uel in quo omnia terminabuntur.

uERS. 9.---Ego Ioannes. Finita salutatione, progreditur ad narrationem, imponendo quatuor, personam, locum, causam ipsius loci, tempus, que ualent ad commendationem ipsius reuelationis. Ego Ioannes. Quasi dicat: Scio quia tribulamini, sed  exemplo Christi patienter sufferatis, ut sitis participes regni ipsius. Frater uester, etc., in Christo. In fidei unitate, et propter illam fidem tribulatus fui, sicut et alii, per quod ad regnum peruenire patienter sustinui, habendo Christum in omnibus exemplum. Pathmos. Id est fretum, scilicet tribulatio, in qua magis celestia a fidelibus aperiuntur. Ecclesia comparatur insule, quia sicut insula marinis procellis illiditur, ita Ecclesia persecutionibus marinorum, id est mundanorum, affligitur. Propter uerbum Dei. Id est, propter testimonium diuinitati et humanitati exhibitum.

uERS. 10.---In Dominica die. Solet rerum qualitas ex tempore notari, ut Abraham in feruorem fidei, angelum in meridie uidit; Loth in perditionem  Sodome uespere; Adam post meridiem audiuit uocem Domini; Salomon, non reseruaturus, sapientiam nocte suscepit. Audiui post me uocem. Post se audiuit, quia dum de presentibus eductus in anteriora uere contemplationis se extenderet, etiam alios respicere admonitus est; uel: post se audit, quia a lege et prophetis predictum est hoc, id enim intelligit.

uERS. 11.---Quod uides, scribe. Communis admonitio fit Ioanni, que monuit communiter mittere ecclesie Asie, per quas intelligende sunt omnes alie Ecclesie. Hec communis admonitio fit usque ibi: Et Angelo Ephesi, etc. Siue simul et uno intuitu, siue per tempora diuersa hanc uisionem uidit Ioannes, angelus utrumlibet ei conferre potuit. Epheso.  Ephesas uoluntas mea interpretatur, uel lapsus profundus, uel consilium.

uERS. 12.---Et conuersus sum. Et quia audiui uocem, conuersus sum, etc. Septem candelabra. Id est septem ecclesias ardentes et illuminatas sapientia diuini uerbi. Aurea. Sicut aurum per ignem probatum, percussionibus extensum candelabrum efficitur, sic Ecclesia tribulationibus purgata, tentationum ictibus in longanimitatem extensa consummatur, et hec si habeat uocem in ore, et non in opere, candelabrum quidem est, sed non aureum.

uERS. 13.---Similem Filio hominis. Id est angelum in persona Christi, qui iam non dicitur Filius hominis, sed similis, quia iam non moritur. uel  Filio hominis similis, quia non cum peccato, sed in similitudine carnis peccati, apparuit Christus, in quo sunt omnia necessaria ad regimen Ecclesie. Podere. Id est sacerdotali ueste, id est carne in qua se obtulit, et quotidie offert, representans se Deo Patri. uel, poderis est Ecclesia, qua uestitur Deus ut tunica, que dicitur talaris, quia usque ad finem mundi duratura est Ecclesia. Precinctum ad mamillas. Daniel cinctum renes uidit in ueteri Testamento, quia ibi carnalia constringuntur; hic legimus precinctum ad mamillas, quia in Nouo Testamento, etiam cogitationes iudicantur.

uERS. 14.---Capilli erant candidi. Id est sancti extenuati, et adherentes ipsi capiti. uel cogitationes eius. Tanquam lana. Sicut lana alba apta est ad  quoscunque colores accipiendos, sic sancti ad tribulationes sufferendas. Nix. Nix candor est immortalitatis, quia candidior omni creatura. Oculi. Id est dona Spiritus sancti: hec sunt Christi uelut habentis et dantis, sicut Ecclesie accipientis; hec illuminant et faciunt ardere. uel oculi sunt ipsi spirituales in Ecclesia, uel diuina precepta.

uERS. 15.---Et pedes. Id est ultimi fideles, qui multis concussionibus non retinebunt priorem naturam, sicut aurichalcum, quod sepe incenditur, et meliorem accipit colorem. In camino ardenti. In alia translatione habetur: aurichalco Libani, per quod ostenditur quod in illa regione ubi Dominus crucifixus est, maxime illa tribulatio est ualitura. Et uox illius tanquam uox aquarum multarum. Id est,  predicatio eius obtinet uim aque, quia mundat. uel, quia hanc uocem receperunt iam multi populi  tanto magis uos constare debetis. uel uox datrix multarum aquarum, id est gratiarum, unde mox sequitur:

uERS. 16.---Stellas. Stelle sunt episcopi, qui debent aliis lucere uerbo et exemplo uite, qui etsi peccauerint, stelle uocantur, secundum quod instituti sunt: quos habet in dextera, id est in potioribus donis, que per dexteram significantur. Et ex ore. Id est Dei inspiratione exiuit predicatio, que utrumque secat, in ueteri quidem Testamento carnalia opera, in Nouo autem concupiscentias; unde de hoc gladio, qui est uerbum Dei, scriptum est: Non enim uos estis qui loquimini, sed spiritus Patris uestri, qui loquitur  in uobis. Sicut sol lucet in uirtute. Id est in meridie sine nubibus. uel, sicut ipse Christus in resurrectione; uel, quando fixus erit in eternum.

uERS. 17.---Cecidi. Id est, proieci curam humanitatis ad similitudinem ultimorum fidelium. Tanquam mortuus. Mortuus mundo, uiuus Deo, et nil terrenitatis cupiens. Dexteram suam. Scilicet sanctum Spiritum confortantem, id est auxilium suum. Noli timere. Pati pro me tribulationes et mortem, quia ego qui non indigebam propter me, cum sim primus et nouissimus, fui mortuus et uiuus.

uERS. 18.---Sum uiuens. Et ideo non terreamini, quia manifeste surrexi, nec amplius moriar. Et habeo. Et ideo non patiar uos tentari supra quam  potestis ferre, quia habeo potestatem super diabolum et super membra eius. Mortis et inferni. Diabolus est mors, quia causa est peccati, id est mortis; ministri eius sunt infernus, in quibus habet locum.

uERS. 19.---Que oportet fieri post hec. In ultimis fidelibus, per quorum exemplum isti multum debent animari.

uERS. 20.---Sacramentum. Scilicet mysterium, ubi aliud uidetur, et aliud intelligitur. Hec prima uisio est de correptione Ecclesiarum. Angelus allegoriam in parte aperit, ut doceat ubique debere requiri.



CAPUT II.

uERS. 1.---Et angelo. Id est episcopo scribit, de manu cuius peccata subditorum requirit, et sine cuius consensu subditos iudicare non presumit ipse  Ioannes. Ephesi Ecclesie. Ephesus secundum bene persistentium partem uoluntas interpretatur, quorum operibus Deus delectatur, de quibus proponit, ut per horum exemplum  corrigantur. Item Ephesus interpretatur consilium, id est indigens consilio, siue lapsus profundus, uel uoluntas mea. Septem. Incipit singulares admonitiones, que singule et uniuersales esse possunt secundum diuersa membra cuiuslibet ecclesie. Non potes sustinere. ui humanitatis. uel, non potes sustinere quin emendes uel expellas.

uERS. 2.---Tentasti eos qui se. Non tentantur nisi qui intus sunt in Ecclesia.

uERS. 3.---Sustinuisti propter nomen meum. Hoc non fecisti pro humana laude, sed propter nomen  meum glorificandum. Et non defecisti. Notat causam humani defectus fuisse nisi auxilium preuenisset.

uERS. 4.---Sed habeo aduersum te quod caritatem. uel episcopus in persona sua, affectus tedio uitiorum reprehenditur in subditis, uel subditi amore terrenorum delinquere inueniuntur. Heli sacerdos fuit bonus, et tamen damnatus est quia filios corrigere nolebat.

uERS. 5.---Mouebo candelabrum. Auferam uirtutes et dona Spiritus sancti, per que sunt constituta candelabra.

uERS. 6.---Sed hoc habes bonum. Quamuis hoc est aduersum te, tamen non desperes, quia habes bonum. Facta Nicolaitarum. Id est, communem usum mulierum, et comestionem idolothitorum.

 uERS. 7.---Qui habet aurem. Cur audiendum? quia perseueranti Christus est lignum uite, quia umbraculum et robur et dans fructum, id est corpus et sanguinem et hic et maxime in futuro.

uERS. 8.---Smyrne. Smyrna canticum interpretatur, uel quasi myrrha: etiam canticum in quibus delectatur, myrrha sic est amara ut etiam corpora a putredine seruet. Hec dicit primus. Talem describit Christum quod ualeat ad consolationem eorum quibus tribulationes ingeruntur. Hec dicit primus. Quasi dicat: Ne deficiatis uos, quia ego tantus propter uos passus sum mortem, de qua resurrexi. Hoc idem exspectetis et uos.

uERS. 10.---Aliquos ex uobis. Hic patet quod non de uno solo, sed de pluribus intelligatur. Ut  tentemini. Id est, ut probemini, uel despecti habeamini a diabolo et membris eius. Diebus decem. Id est tempore illius belli. Deus enim suos ad bella mittens, Decalogo armat. uel decem diebus, id est, toto hoc tempore in quo per septem dies contra tria principalia uitia pugnatur, auaritiam, cupiditatem, uanam gloriam.

uERS. 11.---A morte secunda. Prima mors anime est in peccatis, secunda in penis: prima mors corporis, quando dissoluitur; secunda, quando damnabitur in iudicio.

uERS. 12.---Rhompheam. Exigit ut isti hunc gladium habeant in electione bonorum et reprobatione malorum.

uERS. 13.---Non negasti fidem meam. Tribulatio  iustis illuminatio est, contumacibus correptio, obstinatis excecatio.

uERS. 14.---Balaam. Per Balaam intelligendi sunt heretici qui docent terrenos principes qualiter subuertant cultores ueri Dei. uel Balaam, id est demones, qui docent carnem decipere animas uidentes Deum.

uERS. 15.---Doctrinam Nicolaitarum. Ideo repetit de Nicolaitis, ut ad penitentiam inuitet, quod non fecit.

uERS. 17.---Manna. Per manna intellige eternam gloriam de qua omnes dicent. Quid est hoc? Quoniam nec oculus uidit, nec auris audiuit , etc. Et dabo ei. In Daniele scriptum est: Abscisus est lapis sine manibus . In Prouerbiis: Gemma grauissima exspectatio prestolantis . Idem corpus solidum per ipsum lucidum,  candidum uirtutibus et spe immortalitatis.

Et in calculo. uel super baptismum adde martyrium, cuius uim non intelligit hypocrita qui pro laude hominum patitur. Scriptum. Quinque litteris, scilicet quinque uulneribus cum quibus ostensum fuit corpus eius in cruce, quod martyr fuit.

uERS. 19.---Noui opera tua, etc. Filius dona Spiritus sancti habet, id est, dat cui uult, uel aufert. Ideo uideant isti qui iam receperunt illa dona, ne per consensum malorum perdant ea. uel intellige caritatem et fidem, ut sit ordo retrogradus; non enim prius est caritas quam fides. Prius fides, ex fide caritas, ex caritate bona opera.

uERS. 20.---Fornicari. Fornicatio dicitur quadriformis in animo, Si uideris mulierem ad concupiscendam  eam , etc. In actu ipso, in amore terrenorum, in cultu idolorum.

uERS. 24.---Non mittam. Quidam pseudo terrebant eos dicendo quod adhuc missurus erat Dominus maiores tribulationes quam passi essent: contra hoc dicit, quod non mittet.



CAPUT III.

uERS. 1.---Et angelo Ecclesie Sardis. Sardis principium pulchritudinis interpretatur, et per hoc is significatur qui primum nichil uel parum uirtutis habet, deinde fit turpis per uitia; uel intelliguntur hypocrite qui extra pulchri, intus deformes. Scio opera tua. Et scio quod in omnibus operibus tuis queris humanam laudem.

 uERS. 2.---Esto uigilans. Ideo uigila, quia licet sis mente immotus, uel in mente laudabilis, non es tamen perfectus, nisi ceteros excites, et non est satis Christum confiteri, nisi etiam opera feceris. Non enim inuenio opera tua plena. Dum es sine caritate, uel pro laude, uel quia committis criminale.

uERS. 3.---In mente ergo habe. Id est, recordare qualiter fidem Christi in baptismate perceperis: ubi promisisti renuntiaturum te diabolo et omnibus pompis eius. Recordare etiam quod a doctoribus fidei Christiane qualiter te uiuere oportet audiuisti: et serua quod audisti, et penitentiam age, eo quod a bonis operibus tandiu torpuisti. Audieris a sanctis Patribus, quia, qui in uno offendit, omnium reus est; unde, caritatem autem non habeam, nichil sum  .

uERS. 4.---Non inquinauerunt uestimenta sua. uestes immortalitatis et innocentie, quas acceperunt in baptismo, uel, sua bona opera.

uERS. 5.---Non delebo. Delet reprobos, secundum illud: Indurauit Dominus cor Pharaonis . De libro uite. Liber uite prescientia Dei est, in qua omnia continentur. Confitebor nomen eius, dicens: uenite, benedicti Patris mei . uel hic, Dedistis mihi manducare et bibere.

uERS. 7.---Hec dicit. Quasi dicat: Labora de conuersione fratrum sicut cepisti: quia in eo quod promisi, quodcunque petieritis Patrem in nomine meo, dabit uobis , sum uerax in promissis, unde scire potestis quod multos congregabo uobis  sicut desideratis. Claudit. Ut queramus, aperit, ut inueniamus, ut inquisitor fructum accipiat sudoris sui, et largitor gratias sue bonitatis habeat.

uERS. 8.---Ecce dedi coram te. Merito dedi, quia aperte non poteras habere per te, quia modicam habes uirtutem.

Ostium. Per ostium, quod dicitur ab obstando, intelliguntur corda hominum prius dura. uel intelligere potes Scripturas obscuras. uel Christum, qui est uerum ostium ad uitam, unde discipuli prohibiti loqui et cesi dixerunt: Non possumus que uidimus non loqui .

uERS. 9.---Iudeos. Hoc nomen perdiderunt dum de Christo dixerunt: Hunc nescimus . Mentiuntur. Nituntur comprobare uerbis et quibusdam  simulationibus. Ecce faciam illos ut ueniant. Parati imitari opera tua per similitudinem humilitatis tue. Scient. Extra positi non crediderunt Deum diligere Ecclesiam quam permittebat affligi, sed nunc faciet fidem dilectionis, id est certitudinem, ne succumbatis, quia uenio ad remunerandum.

uERS. 10.---Seruasti uerbum patientie mee. Preceptum de patientia quod in me ostendi, orans pro persecutoribus. Ab hora tentationis, uel generalis persecutionis in Christianos statim post Neronem future, uel ultimo tempore Antichristi. Tentare habitantes in terra. Sicut in sequentibus sexto sepius ordine, sic et hic in sexto angelo nouissima designatur persecutio, in qua quidam Iudeorum sunt  decipiendi: quidam Elie monitis legem spiritualiter impleturi, hostem credunt uicturi.

uERS. 11.---Ecce uenio cito. Quasi dicat: Tentatio uero ueniet, sed ne succumbatis, quia uenio ad remunerandum.

uERS. 12.---Columnam in templo. Firmum in se et sustentantem alios uerbo et exemplo. Non egredietur. Cum sit Deo certus numerus suorum, si quis labitur, alius misericordia eius subinducitur, sicut per superbiam Iudeorum gentilitas subintrauit. Filius iunior, id est gentilium populus, exierat, sed morte uituli saginati, id est cruore Christi, reconciliatus non exibit amplius. Noue. Ubi nichil uetustatis, sed plena uisio pacis. De celo. De conformitate celestium creaturarum.

 uERS. 14.---Testis, eorum que audiuit a Patre intrepidus. uel, cui fides est adhibenda in omnibus. uel, testis operum nostrorum apud Patrem. Et uerus. ueritas est, quia per eum promissa Patris complentur.

uERS. 15.---Neque frigidus es, neque calidus, quia neque omnino fidem ignoras, neque aperte negas acceptam. Utinam frigidus. Non optat eum frigidum simpliciter, sed talem de quo maior spes habeatur.

uERS. 16.---Incipiam te euomere. Rem mirabilem dicturus, quod tepidi excommunicandi essent, quia ab hominibus boni credebantur, dicit se ueracem in omnibus, ut in hoc sibi credatur, et si illi resipiscere uoluerint, promittit conseruationem, quia dedit primam  fidem. Ex ore meo. De ore euomitur qui in deteriora precipitatur uel qui impenitens moritur.

uERS. 17.---Diues sum, scientie diuine, uel secularis.

uERS. 18.---Suadeo tibi emere a me aurum ignitum probatum. Quia talia opera non perducent ad salutem. Non appareat confusio. Melius est hic erubescere coram paucis, quam in futuro coram omnibus. Collyrio. Oculi, ut uideamus, inunguntur, cum ad cognoscendum ueri luminis claritatem, intellectus nostri aciem medicamine bone operationis adiuuamus. Preceptum Domini illuminans oculos . uel inunge dono Spiritus sancti mentem quam terrena concluserant.

uERS. 20.---Ecce ego sto ad ostium et pulso. Si  quis audierit, etc. Exspecto, uel inspiro, uel per predicatores uoco.

uERS. 21.---Sedere mecum in throno meo. Iudicare in illis in quibus sedeo et iudico. Hec de prelatis, et, per prelatos, de subditis.

Sicut et ego uici et sedi cum Patre meo in throno eius. Hoc ita dicit, quia uictoria et sessio Christi est causa uictorie et sessionis Christianorum.



CAPUT Iu.

uERS. 1.---Post hec uidi. In hac secunda uisione agit de sedente in throno, et de ornatu eius, et de agno aperiente librum, id est diuinam dispositionem de reparatione humani generis, et de soluente  septem sigilla, id est obscuritates, ut cum uiderimus Deum tantam intelligentiam Scripturarum impendisse hominibus, grati ei simus, nec pro eo pati formidemus. In celo. Id est in Scriptura, que est uia ad uitam, uel Christus est ostium, cuius mysteria, ante clausa, modo sunt aperta his qui fide et opere sunt celum. Tanquam tube loquentis mecum. Non dissentientis a rationalitate mea, dando rationes has. Ostendam tibi. Dictis iis que iam preterierunt, dicit etiam ea que adhuc oportet fieri, utpote in eodem statu quo ceperint, permansura. uel, post correctionem oportet uidere secreta per que animentur in prelia. uel, que oportet fieri cito post hec, id est in ultimis fidelibus. uel, post hec fui in spiritu.

 uERS. 2.---Statim fui. Non repugnaui, sed abieci curam totius terrenitatis. Et ecce sedes. In quibus sedet Deus et iudicat, et etiam subditos quorum quidam ita sunt apti, ut competenter Deus sedeat et requiescat in eis. Sedens. Christus supra dicebatur inter candelabra ambulans, nunc sedens, id est iudicans merita singulorum, de quo digne facit hic memoriam, quos hortatus est ad pugnam.

uERS. 3.---Qui sedebat. Ubi tantum boni sunt, non est opus iudicare, id est discernere; ubi boni et mali, ibi discretione opus est. Similis erat aspectui. Prius incognitus per carnem mundo apparuit, confringens inimicos, robur suis tribuens. Iaspidis et sardinis. Per colorem duorum lapidum, notat Deum et hominem. Smaragdine. Per colorem uiridem  smaragdi, qui color est aquaticus, baptismus intelligitur. Per ruborem eiusdem, dona Spiritus sancti in baptismo accepta, per que comburuntur peccata.

uERS. 4.---uiginti quatuor seniores. Duodecim prophete, duodecim apostoli, quamuis plures utriusque ordinis. Circumamicti stolis albis. Peccata iustorum teguntur, et ipsi albent uirtutibus. Corone. Id est uictoria per sapientiam et caritatem etiam ad inimicos.

uERS. 5.---De throno. Id est Ecclesia, id est aqua pluit fulgura, id est miracula que terrent, et illuminant. Septem spiritus. Lampades sunt dona Spiritus sancti, que accendunt et illuminant, parata omnibus illis qui sunt sedes Dei.

 uERS. 6.---In conspectu. Quia intelligunt sacramentum et rem sacramenti, nec recipiunt nisi quos idoneos uiderint et cognouerint. Mare uitreum. Baptismus sinceritate fidei lucidus post quem tribulationis igne electa ducuntur ad firmitatem bonorum operum, sicut ex aqua durescit chrystallus. In medio. Planitiem quamdam apparuisse describit ad similitudinem magni iudicis, qui habet plateam latam et spatiosam, ubi sedet et iudicat iudicia. Sedis. Nomine sedis intelligitur Ierusalem, uel sustentatores, ut homo, ut uitulus, ut leo, ut aquila. Quatuor. Propter officium quadrifarie predicationis. Animalia. Hec bene representant Christum, qui natus est, passus, resurgens, ascendens. Fideles quoque rationales et mansueti  sunt, ut homo. Sine terrore terentes aduersa; ut leo; sese mortificantes, ut uitulus; celestia petentes, ut aquila. Plena oculis. Memores preteritorum peccatorum, et cauentes sibi in futurum, uel habentes cognitionem de his que Deus fecit uel facturus est in fine mundi, uel placent Deo et hominibus.

uERS. 7.---Leoni. Leo mortuus nascitur, die tertia uoce Patris uiuificatur. Sic et Christus die tertia resurrexit, et resurgere oportuit, quia mortuus fuit, et mori oportuit, quia homo, et mortuus resurgere uoluit ac potuit, quia aquila, id est Deus.

uERS. 8.---Et quatuor animalia singula eorum habebant alas senas, ad hoc ut ista de Christo predicarent in quibus bene instructi erant. Alas senas. Prima ala, lex naturalis; secunda, lex Moysi; tertia,  prophete; quarta, Euangelium; quinta, institutiones apostolorum; sexta, quorumcunque decreta, ut Augusti, Gregorii, Ambrosii, per quos Ecclesia alta petit: et a quibus predicatores accipiunt totius predicationis fundamentum. uel sex ale cognitio operum Dei factorum sex diebus, quorum notitiam in altum subleuant qui in eis bene operantur. In circuitu et intus. Per litteram, simplices; per allegoriam, perfectiores ea animalia instruunt, et in medio et in finibus terre illuminant. Plena sunt oculis. Quia se mundos seruant et alios exemplo informant. uel, plena sunt oculis intus, id est conscientia mundi: et in circuitu, id est in conspectu hominum irreprehensibiles. Qui uenturus est. Filius corporaliter apparebit, tota Deitas fidelibus se suo  modo manifestabit.

uERS. 9.---Et benedictionem, superne remunerationis, uel in exaltatione, ut ei omne genu flectatur celestium, terrestrium et infernorum .

uERS. 10.---Et adorabant. Quod a se non habebant, ab illo requirebant uoce et opere. Dicentes. In secreto cordis attribuentes Deo uictoriam uitiorum et tribulationum.

uERS. 11.---Creasti omnia. Ideo omnia ad te referenda, quia omnia a te habent initium. Inuisibilia etiam uel angelos et animas, ut spirituales esse dicit, cum de impiis facit pios spiritualiter creatos. Propter uoluntatem tuam. Et non de subito. Et quod factum est, in ipso uita erat . Erant. In mente, priusquam formarentur in opere. Creata sunt. uisibiliter  exsistendo. Omnia ergo fuerunt ab eterno secundum quod erant in mente diuina, sed esse inceperunt in tempore per creationem.



CAPUT u.

uERS. 1.---Et uidi in dextera sedentis. Per dexteram intelligo Filium, per quem omnia fecit Deus Pater, ad quem totius libri intentio dirigitur. Librum. Id est duo Testamenta que sunt idem liber. Foris. Significans uetus quod forinseca promittit. Intus, Nouum significans quod euidenter sepe promittit beatitudinem.

Signatum. Facte sunt scripture prophetarum clause, et obscure, sed per Christum postea sunt  aperte. Sigillis. Id est uniuersis obscuritatibus, uel clausus septiformi spiritu, per quem fides aperitur. Septem. Dicit, quia  illa sunt septem sigilla, scilicet album esse equum et rufum et nigrum, etc.: que aperta et nota fuerunt in exordio Ecclesie, que fuit albus equus supra quem sedit Christus, et doctrina et exemplo muniuit, quam rufus equus impugnauit.

uERS. 2.---Angelum. Sancti et antiqui ueteris Testamenti patres intellexeruut aliquando a Deo dispositam reparationem Ierusalem: et quando fieret, uidere exoptabant, sed quomodo fieret ignorabant, donec scilicet reuelauit quibusdam antequam fieret. Predicantem. Inquirentem, et aliis annuntiantem et pre nimio desiderio, tandiu differri conquerentem.  Aperire librum. Diuinam dispositionem, et uniuersas obscuritates Scripturarum tollere.

uERS. 4.---Flebam multum. Hoc dicitur in persona priorum et antiquorum patrum, eo quod non intelligebant, uel dilatam reparationem dolebant, unde: Multi reges et prophete uoluerunt uidere , etc.

uERS. 5.---Et unus de senioribus. Quilibet propheta Christi aduentum annuntiando consolatur alios. uicit leo. Leo dum fugatur, per montes fugit, et nodo quem habet in cauda uestigia delet, ne inueniatur: ita Christus fugit per montes, id est, diuinitas Iudeos latuit, assumpta carne diuinitatem texit, ne posset agnosci. Leo dormit apertis oculis, ita Christus exspirauit diuinitate uiuente.

 uERS. 6.---Et ecce in medio throni. Ecclesia, que a Christo tanquam thronus possidetur, tanquam animalia pascitur, tanquam seniores in iudicio potestatis honoratur, ipsa super Christum edificata in septem cornibus fortitudinis, regno exaltatur, in septem oculis, signis et uirtutibus illuminatur. Tanquam occisum. Quia etsi fuerit mortuus, ex uirtute tamen Dei uiuit. uel inter suos tanquam occisus est, in quibus quotidie mortificatur. Cornua septem, etc. Quia dat regnum, quod in cornibus notatur. Oculos, quia illuminat. uel cornua sunt eminentiores sancti, in capite Christo fundati, carnem excedentes.

uERS. 8.---Ceciderunt coram agno. Humilia de se senserunt, quod ipsum imitantur, unde sequitur.  Habentes singuli citharas. Mortificationes uitiorum et concupiscentiarum. In cithara lignum et chorde: per lignum crux Christi, per chordas caro sanctorum, que tenditur in ligno, dum diuersis tormentis eumdem sonum reddentes crucem Christi imitantur.

uERS. 9.---Cantabant canticum. Cum exsultatione Nouum Testamentum Ecclesia opere profitetur, dum in morte eius baptizat. Tribu. Dicitur a tribus ordinibus, in quibus duo et septuaginta lingue in singulis, quarum multi populi, in populo nationes. Tres ordines saluandorum, Ne, Daniel, Iob. uel tres ordines gentium, Greci, Hebrei, Christiani.

uERS. 11.---uidi. Non solum animalia et seniores ex officio suo idem attestantes, sed etiam audiui,

 uocem angelorum. Id est supernorum spirituum qui Ecclesiam muniunt et custodiunt, qui de reparato sanctorum consortio gratulantur, qui testimonium perhibent Christo, et in natiuitate, quando apparuerunt pastoribus et in passione, et in resurrectione et ascensione testati sunt iudicem uenturum. uel angeli sunt minores subditi in Ecclesia, angelicam uitam ducentes, qui circumdant et honorant suos predicatores et suos iudices testimonio eorum consentientes et se conformantes. Multorum in circuitu throni et animalium et seniorum, etc. Quanto plures, tanto maior attestatio, et maius gaudium. Millia millium. Hunc numerum posuit, quia finitum est apud Deum quod hominibus infinitum.

uERS. 12.---Sapientiam, et fortitudinem, etc.  Cognitionem omnium rerum, sicut habet uerbum sibi unitum.

uERS. 13.---Benedictio. Id est augmentatio quam habemus in bonis operibus, et honor qui inde sequitur, et gloria de uirtutibus quas in baptismo accipimus, et potestas qua concupiscentiis resistimus, non nobis, sed tibi attribuatur.

uERS. 14.---Et quatuor animalia. Omnes seniores et animalia testimonio angelorum assensum prebent. Ceciderunt in facies, etc. Non superbiunt quod alios iudicant, sed humiliant se.



CAPUT uI.

uERS. 1.---Et uidi. Postquam Agnus que de se predicta erant impleuit et Ecclesiam suam testimonio  prophetarum et angelorum in fide solidauit, aperuit eis sensum ut intelligant Scripturas, et per predicatores exterius denuntiat, quod pro hac fide pati deceat, et que auxilia, uel quas coronas suis preferat, quia facta memoria de reparatione, si de tribulationibus taceret, iam possent deficere, si de improuiso tribulatio insurgeret. Quod aperuisset. Signatus erat iste liber, quia omnia Christus uel in se, uel in suis aperuit. Ipse enim suis aperuit sensus, ut hec sigilla in Scripturis intelligerent. In primo sigillo aperto, unde egressus est equus albus, intelligitur Ecclesie dealbatio per baptismum. In secundo equo rufo insinuatur aperta persecutio fundentium sanguinem, unde baptizatis insurgunt tribulationes. In tertio nigro, hereticorum persecutio occulta. In quarto pallido,  falsorum reatuum aperta et occulta persecutio. ueni et uide. A mysterio transi, et completam uide ueritatem uel iustitiam.

uERS. 2.---Ecce equus albus. Ecclesia in baptismo dealbata, uel maximi predicatores, qui ubique Deum ferunt. Arcum. Christus habet Scripturam qua illuminat suos, et occidit inimicos.

uERS. 3.---Et cum aperuisset sigillum secundum. uidens diabolus Ecclesiam institui ad locum supplendum, unde ipse ceciderat, eam subuertere nititur prius aperte. Equus rufus. Superiori contrarius, scilicet aperti persecutores et sanguinolenti.

uERS. 4.---Sumeret pacem de terra, et ut indicem, etc. Id est concessum est a Deo, ut auferret  omnem quietem animi ab his qui sunt terrenis dediti. Et datus est ei gladius magnus. Magna potestas interficiendi, quia non solum in minores, sed etiam in maiores, ut in Petrum, seuire ausus est.

uERS. 5.---Et ecce equus niger. uidens diabolus se per apertas persecutiones non profecisse. immittit hereticos, qui falsis rationibus contendant ut facilius decipiant.

Stateram. Quia dicunt se habere ueram discretionem in Scripturis.

uERS. 6.---Et audiui tanquam. Quia hic in pugna hereticorum, ubi est maius periculum, pretenditur auxilium. Bilibris. Quasi dicat: O fideles, ne timeatis eos qui antea uos poterant ledere; et uos diaboli, ne ledatis istos, quia non proficietis, quia bilibris tritici,  etc. Tritici. Per triticum intelliguntur perfectiores, qui per tribulationem attriti igne decocti sunt, Deo cibus suauis. Hordeum sunt minores in eodem genere. uinum, prelo quidem attriti, sed non ita excocti, acres tantum in se, et alios ad bene operandum inebriantes: oleum sunt non alios inebriantes, sed prius orationibus ungentes. Et uiuum et oleum ne leseritis. Id est istos qui sunt refecti uino, id est sanguine meo, et oleo, id est Spiritu sancto uncti. uinum similiter emitur denario uno.

uERS. 8.---Ecce equus pallidus. uidens diabolus nec per apertas tribulationes, nec per apertas hereses posse proficere, premittit falsos fratres: qui sub habitu religionis obtinent naturam rufi equi et nigri, peruertendo fidem. Nomen illi mors. Quia per eum  mors accessit, uel ad litteram quia occidit quosdam in carne, quosdam in anima. Et infernus. Id est insatiabiles terrenis eum imitantur, et in inferno apponuntur. Super quatuor. Id est super omnes malos ubique morantes, uel super Iudeos et gentiles, hereticos et falsos Christianos.

uERS. 9.---Et cum. Ostensis tribulationibus que in presenti imminent fidelibus, ne deficiant, aliquatenus certificans de propinqua corona patientes consolatur. uidi subtus altare. Id est capiti suo humiliantes se, uel, sub, in absconso, quia nemo in hac uita percipit quomodo ibi sint.

Altare. Christus super quem se omnes sancti offerunt, et quem habent munimentum. uel ipse anime altare sunt de quibus fumus procedit Deo delectabilis,  et quia fuerunt sanguine liniti, modo sunt exsistentes subtus, id est in minori dignitate quam sint future, quia nondum nisi unam stolam acceperunt. Interfectorum propter uerbum. uel aperto martyrio, uel aliquibus anxietatibus

uERS. 10.---Usquequo. Desiderant sancti maius gaudium et consortium sanctorum, et iustitie Dei consentiunt in damnatione impiorum.

Iudicas et non uindicas sanguinem. Faciendo discretionem bonorum et malorum.

uERS. 11.---Conserui eorum. Serui dicuntur causa ipsius Domini, fratres ex dilectione debent exspectare.

uERS. 12.---Sol factus est niger. Id est illi in  quibus lucet reputabuntur rei et peccatores claritatem suam se retinentes, uel quia quidam ad tenebras decident. uel Christus sol uerus, et modo clarus, Antichristi tempore erit obscurus, id est nullis miraculis coruscans. Tanquam saccus. Lux in sacco posita extra non lucet, fideles lucem predicationis non effundent in isto magne tribulationis die.

uERS. 13.---Grossos suos. Id est inanes fructus, nullum enim permittit Deus cadere, qui ei seruit uero amore.

uERS. 14.---Celum. Id est Ecclesia recedet a malis, fide et opere. Unde: Exite de Babylone, populus meus, et immundum ne tetigeritis.

uERS. 15.---Reges terre. Secundum diuersos honores seculi quos nolentes perdere, delent fidem.  Diuites. Quidquid mali uolunt implentes. Fortes. In subuertendis aliis. Seruus peccati, liber iustitie. Hi desperantes a sanctis, auxilia demonum querunt, ut se illi liberent in quibus confidebant.

uERS. 16.---Et dicunt montibus. Petant suffragia angelorum, qui sunt montes eminentiores, et petre firmitate: ut eorum precibus misericordiam iudicis impetrent.



CAPUT uII.

uERS. 1.---Post hec, etc. Multiplici Ecclesie bello descripto, subiicit tempore huius belli diabolum nocere paratum, sed a Deo refrenatum, ne sui aliquatenus torpeant uel desperent. Quatuor angelos. Pro quatuor partibus mundi in quibus nocent. Angelos. Diabolus angelus dicitur, id est missus a Deo ad  probationem bonorum, et permissus ad deceptionem malorum et a principe diabolo ad subuersionem cunctorum missus. Tenentes. In tempore tribulationis nichil magis est necessarium quam predicatio, et ideo nititur diabolus detinere eam omni loco. uentos. uentus nubes excitat, terram rigans fructiferam facit, faciem eius hilarem reddit, sic predicatio mentes hominum. Super mare. Habitantibus in insulis uel diuersis uitiis affluentibus.

uERS. 2.---Et uidi alterum. Hic angelus est ille lapis sine manibus precisus, qui statuam quatuor metallis constantem confregit, hic quatuor uentos soluit. Ascendentem. Ex quo Christus exspirauit ascendit, dum diabolum ligauit, et per predicatores mundum illuminauit fide, sicut sol lumine. uel  ascendit ab ortu, id est a Patre, proficiens sapientia et etate. uel a se descendit, quia non per concubitum uiri carnem assumpsit, sed ipse creauit qui est ortus solis, id est Patris. Signum. Id est crucem qua suos signaret, uel potentiam Patri equalem, uel immunitatem a peccato per quam Deus apparet, quia omnis homo peccator. Hoc signum etsi non re, fide tamen antiqui patres pretulerunt. Signum geritur in fronte ne celetur in tribulatione, nam signatio pectoris, confessio est cordis. Cum catechizatur infans, inungitur in pectore, ut fidem cordis habeat: in fronte ne erubescat, sed confiteatur: Corde enim creditur ad iustitiam, ore autem confessio fit ad salutem . In scapulis, ut  onus Christi portet. In uertice, ut rationem conseruet, que est uertex et caput hominis interioris.

uERS. 4.---Centum quadraginta. Finitum ponit, quia Deus sibi sub certo numero omnes comprehendit.

Ex omni tribu. Id est ex omnibus fidem Iacob imitantibus.

uERS. 5.---Duodecim. Per duodecim habemus eos qui fide Trinitatis in quatuor mundi partibus sunt signati, et ut hos perfectos ostendamus, duodecim per quatuor multiplicamus, et fiunt quadraginta octo; ut uero ad Trinitatem hec perfectio referatur, quadraginta octo multiplicamus, et sic fiunt centum sexaginta quatuor.

uERS. 7.---Simeon. Tristitie siue meroris exauditio,  id est de preteritis peccatis dolens et ad uirtutis conuersationem aspirans. Leui. Id est additus, id est etiam non iniuncta sibi faciens. Issachar. Id est merces, id est ad remunerationem tendens, ut: Cupio dissolui, et esse cum Christo.

uERS. 8.---Zabulon. Id est habitaculum fortitudinis, id est laborem non recusantes, sed aliquando pro necessitate fratrum de Maria ad Martham descendentes. Ioseph. Id est augmentum, id est Ecclesiam numero sanctorum locupletantes. Beniamin. Id est filius dextere, id est a propitiatione Dei omnia, et nichil a se reputantes.

uERS. 9.---Post hec. Cum secundum figuram designandos sub certo numero uidisset, et tantummodo de filiis Isrel, nunc aperte docet quod per  illum numerum, uniuersi fideles, et per duodecim tribus accipiende sunt omnes gentes. Stantes. Scilicet parati Deo obedire iudici, uel etiam suis prelatis. Hoc in presenti.

uERS. 10.---Salus Deo nostro qui sedet. Non per nos, sed per agnum habemus salutem, id est remissionem peccatorum, et bonam operationem, et eternam gloriam.

uERS. 11.---Et omnes. Per supradictos angelos, intelligi possunt maiores prelati; per istos, minores prelati, uel subditi tantum, sicut sunt angeli et archangeli, et tamen omnes angeli, id est nuntii. Sed et modo sunt maiores et minores prelati, id est archiepiscopi et episcopi.

uERS. 12.---Amen. Quasi dicat: Si attribuitis  Deo, benefacitis. uel amen, ad sequentia legetur: Amen, id est ueritas in premissis, et benedictio, id est exaltatio quam habet super omnem creaturam, uel nostra exaltatio in uirtutibus: et claritas, id est impassibilitas, uel uestra in operibus.

uERS. 13.---Et respondit unus. uisa turba in tanta dignitate, mouetur attendere qua uia potuit illuc ascendere, ut idem alios doceat inspicere.

uERS. 14.---Stolas suas, etc. Innocentiam in baptismo acceptam, uel corpora sua.

uERS. 16.---Non esurient, neque sitient, etc. Qui dedit cognitionem angelis, dabit etiam eamdem illis cognitionem.

uERS. 17.---Deducet eos ad uite, etc. Et per hoc  in futuro deducet ad omnimodam refectionem. Absterget Deus omnem lacrymam. Omnem dolorem siue pro delictis suis, siue pro aduersis, uel exsilio, uel ceteris huiusmodi.



CAPUT uIII.

uERS. 1.---Et cum aperuisset. In hac uita tertia uisione sunt septem angeli canentes tubis ad destructionem inimicorum, ad similitudinem illorum qui canentes tubis destruxerunt menia Iericho. Quasi dicat: Cum intellexissem saluationem iustorum, ex alia parte intellexi damnationem impiorum per officium predicationis bonis iniunctum.

uERS. 2.---Septem angelos. Uniuersos, uel septiformi Spiritu imbutos. Et date sunt. Quia non displicet  Deo damnatio impiorum.

uERS. 3---Et alius angelus. Stetit angelus ante altare paratus immolare, ad similitudinem sacerdotis, uel Christus est altare qui se obtulit, et super quem Ecclesia offert Deo preces. Stetit ante altare, id est ante seipsum, quia non habet mediatorem per quem placeat. Habens. Dicturus ex predicatione iustorum euenturam damnationem impiorum, premittit quasi excusationem, ne eis culpa de damnatione impiorum imputetur, quia quantum ad ipsos predicatio eorum bona, et a bono doctore iniuncta. Thuribulum. Id est apostolos, qui sunt uasa ignis, id est Spiritus sancti, et de quibus exeunt orationes que eleuantur coram Deo. De orationibus. Dixit de orationibus, et non orationes, quia non omnes orationes  representat Patri, sed eas exaudit que ad salutem pertinent. De orationibus, quia illi aliquando petunt quod petendum non esset, ut Paulus. Super aureum altare. Id est illi qui est supra se secundum humanitatem, secundum quam est altare Trinitatis.

uERS. 4.---Fumus. Compunctio procreata orationis studio, igne uisionis Dei interius accensa.

uERS. 6.---Preparauerunt. Id est, prius impleuerunt opere que dicturi erant ore. uel, preparauerunt, id est preuiderunt quid conueniret unicuique persone.

Et primus angelus. Ordine narrationis, uel quia hec cecitas Iudeorum prius contigit predicantibus apostolis.

 uERS. 7.---Et facta est grando. Id est predicatio aliis suauis, uisa est eis condensa et grauis. In terram. Iudei sunt tanquam terra exculti per legem et prophetas.

Arborum. Per arbores intelliguntur maiores Iudei; qui in lege sine querela conuersabantur.

uERS. 8.---Et secundus angelus, secundum ordinem narrationis, et secundum quod impletum fuit. Iudeis enim excecatis, apostoli sunt ad gentes conuersi. In mare. Gentiles sunt mare, id est fluentes in multa uitia; in quibus cum ante esset diabolus, uere tamen missus dicitur, quia quibusdam recedentibus alios retinere nititur.

uERS. 9.---Mortua est tertia. Due partes, id est  boni omnes crediderunt: tertia, id est omnes reprobi dati sunt in reprobum sensum.

Que habebant animas, etc. Id est illorum gentilium qui ab aliis digniores reputabantur pro quibusdam bonis operibus.

uERS. 10.---Et tertius angelus, ordine narrationis et quia istud post illa duo contigit. Postquam enim diabolus omnes Iudeos et gentiles excecare non potuit, immisit eis hereticos, et quosdam subuertit. Fontes. Dicuntur illi esse fontes, in quibus summa et quasi totius fidei origo comprehenditur, sicut est Euangelium. Flumina, que inde trahuntur, sicut expositiones eorum sunt, in quibus sunt duo sensus fidelium, historialis et allegoricus. Tertius est hereticorum, cum hereses suas confirmant prauis expositionibus  Scripturarum.

uERS. 12.---Et quartus angelus. Quartus dicitur ordine narrationis, et ordine rei. Cum enim diabolus quosdam de Iudeis et gentilibus excecasset, tandem ipsos filios Ecclesie expugnare egressus est, et quosdam rapuit, tam maiores quam minores. Has quatuor damnationes ut preteritas narrauit, ut pote que quotidie uidentur in ecclesiis. Tres uero futuras prenuntiari facit, ut doceat in nouissimis temporibus, etiam grauiores preteritis imminere, quod etiam ad consolationem presentium potest redigi.

uERS. 13.---Unius aquile. Aquila omnes predicatores, qui mente longinqua conspiciunt, et Ecclesiam circumeuntes, predicendo futura, muniunt: hic  omnes unus, quia ad idem tendunt.



CAPUT IX.

uERS. 1.---Et quintus angelus. Ordine narrationis et ordine temporis hic angelus dicitur esse quartus. Hic est enim damnatio eorum quos diabolus immittit ad preparandas uias ante faciem Antichristi. Et uidi stellam. Id est flammam hereticorum de qua pauca dixerat, et quo fomite creuerit, exponit. Stellam. Id est diabolum cadentem, et ne quis in locum eius, id est in paradisum eat, laborantem. Et data est. Abyssus, id est tenebrosi. Puteus, id est profundiores heretici, quia alios mergunt prauis sententiis. In hos clauem, id est potestatem accipere dicitur, quia tunc non sicut modo a Deo refrenabitur. uel clauis illa sunt ipsi principes per quos heretici  operantur.

uERS. 2.---Aperuit puteum abyssi. Hereses que latebant in cordibus eorum proferri fecit. Fumus fornacis. Doctrina Antichristi recte dicitur fumus quoniam ipse Antichristus est fornax purgans bonos, et in cinerem redigens malos. Obscuratus est sol et er. Et per hoc percussi sunt quidam illuminantes alios, et quidam illuminati ab eis.

uERS. 3.---Exierunt locuste. Discipuli bereticorum locustis comparantur, quia neque uolant in altum; siue, contemplationem per cognitionem, nec firmiter gradiuntur per bonam operationem: sed superbia saliunt, et in peius recidunt, et sunt corrosores bonorum.

 Sicut habent scorpiones. Scorpius blandus facie cauda pungit occulte; uel scorpioni comparat, quia sicut scorpius cauda, sic heretici decipiunt per temporalia, que debent post esse, sicut cauda posterior pars in animali. uel ideo comparat quia quando scorpius pungit, non sentitur, postea diffundit uenenum, sic decepti ab hereticis non sentiunt, tandem perimuntur.

uERS. 4.---Preceptum est illis ne lederent, etc. Quia dolos istorum refrenat Deus, licet ipsi non intelligant.

uERS. 5.---Ne occiderent. Cum per dolos nequeunt heretici in aliqua subuertere uolunt, contra quos a Deo ordinatum est, ut etsi corpora occidant, animas tamen non decipiant. Mensibus quinque. Alia  littera dicit mensibus sex, propter sex etates quibus hec uita distinguitur. Ut cruciatus scorpii. Cum data sit potestas cruciandi, non aperte tormentant, sed apud seculi principes accusant.

uERS. 6.---Et fugiet mors ab eis. Quia cura gregis eos astringit labori.

uERS. 7.---Similitudines locustarum, etc. Cum ostendisset qualiter nocerent, et per dolos et per occultam impugnationem, et in utroque Dei refrenationem, nunc ostendit quales ipsi sint per quos operari possunt. Similes equis. Quia sunt ueloces ad discurrendum, feroces ad impugnandum, et non prouident quos incurrant, siue in uicinos, siue in hostes. Tanquam corone. Id est uictorie de precipitatis et subuersis acquisite, non per ueram sapientiam.

 uERS. 8.---Et habebant capillos. Id est mores lasciuos et effeminatos, qui eis adherent, et ab eis ad deceptionem aliorum dependent. uel capilli sunt homines minores, quos adherentes sibi decipiunt. Dentes leonum. Laniatum habent et fetorem.

uERS. 9.---Loricas. Id est corda obstinata, que sagita ueritatis non penetrat. uel sententias deceptionibus munitas, quas infringit ueritas. Sicut uox curruum, etc. Diuersi currus diuersis uiis et a diuersis equis ad idem bellum rapiuntur, sic isti diuersis heresibus unanimiter Ecclesiam impugnant.

uERS. 10.---Et habebant caudas. Postquam non ualet ratio uel tumultus eorum, querunt auxilium principum, qui caude dicuntur, quia ut astringant,  terrent et blandiuntur. uel caude sunt dolose sententie, quibus coram blandiuntur et latenter pungunt.

uERS. 11.---Et habebant super se regem. Ostenso quales in se sint, monstrat per quem hec possunt. Cui nomen Hebraice Abaddon. Quasi dicat: Ad hoc cauete uobis, Hebrei, Greci et Latini, id est omnis Ecclesia. Posuit autem tres linguas, quia Christi Euangelium aliqua harum trium linguarum est scriptum et receptum.

uERS. 12.---ue unum abiit. Id est primum ordine narrationis et ordine temporis. Hec est enim declaratio et damnatio malorum que erit tempore Antichristi.

 uERS. 13.---Ex quatuor cornibus. Per quatuor cornua intellige illa quatuor que de Christo predicantur, que sunt natiuitas, passio, resurrectio, et ascensio: circa que alia sunt. Altaris aurei. Altare Christus, cornua altaris sunt predicatores Christum subleuantes, et pro eo mori parati, sicut sanguis ponebatur in cornibus altaris. uel altare est Ecclesia, in qua sunt cornua, id est defensores aliorum, qui omnes ad idem tendunt. uel per quatuor cornua intelligere possumus dogmata euangelica que docent detegi fraudes Antichristi. uocem unam. Precones preteriti temporis premonent illos qui erunt tempore Antichristi.

uERS. 14.---Solue quatuor. Pro quatuor partibus mundi, uel quia quatuor de Christo predicata impugnant.  Qui alligati sunt in flumine magno Euphrate. Euphrates fluuius circumiens Babylonem, id est principes mundani per quos diabolus, cum in ipsis esset, occulte operabatur. Dicens autem solue, hos iubet excommunicari, ut qui in eis erat quasi ligatus, per eos sibi traditos apertius operetur. uel quatuor angeli sunt omnes immundi spiritus in quatuor partibus mundi regnantes, qui fuerunt refrenati in passione Christi.

uERS. 15.---Soluti sunt, etc. Soluto diabolo multi precipitantur, qui ad alios excecandos moliuntur, In horam et diem. Per horam accipe medietatem anni; per diem, unum annum; per mensem, alium annum; et per annum, tertium: nam per tres annos et dimidium durabit persecutio Antichristi.

 uERS. 16.---uicies millies. Sancti decem preceptis legis perfecti, contra quos duplex numerus ponitur malorum, quia mali plures sunt bonis. Et audiui, etc. Quasi dicat: Bene pono sub certo numero, quia audiui, id est intellexi, quod plures essent mali quam boni.

uERS. 17.---Et ita uidi. Id est sicut intellexeram quod ad destructionem aliorum equitabant, sic intellexit, quod per diabolum hoc faciebant, quem sicut equi portabant, uel equi intelligi possunt diaboli, super quos mali fundantur. Habebant loricas igneas. Id est muniebant eos sententiis de quibus sequitur eterna pena, ubi est ignis et fetor et fumus. uel habebant loricas igneas, id est eternam penam, que  nunquam dimittit quos accipit. Tanquam capita leonum. Superius in plaga locustarum uidit facies hominum, hic leonum: quia heretici aliquid humanitatis ostendunt, ministri autem Antechristi, quod docebunt dictis et signis hoc etiam penis cogent confiteri. Procedebat ignis. Causa eterne pene. uel ignis, id est cupiditas; fumus, id est superbia; sulphur, id est fetor malorum operum. Fumus et sulphur. Ceci sunt et in tenebris positi, propter fetorem uitiorum et malorum operum.

uERS. 18.---Occisa est tertia pars. Id est, omnes reprobi de Ecclesia, et similiter omnes Iudei uel pagani, qui nunquam fuerunt baptizati, nec ab Ecclesia separati.

 uERS. 19.---Similes serpentibus. Qui blandiuntur facie, et occulte immittunt uenenum.



CAPUT X.

uERS. 1.---Et uidi alium angelum fortem. Quia fortis armatus fortem diabolum exsuperauit. De celo. Id est cognitione angelorum. Amictum nube. Id est, se humiliantem assumptione carnis, uel quia cognoscibilem fecit. Latentem in carne, que est nobis refrigerium contra uitia. Et iris in capite. Qui ueram de Deo habet cognitionem, reputat eum Deum esse. Tanquam columna ignis. Illi in quibus uere lucet imago Dei, ut in contemplatiuis, uel predicatio.

uERS. 2.---Et habebat in manu sua libellum apertum. Id est omnes Scripturas operatione sua completas,  partim predicando, partim que de se dicta erant, complendo: tandem suis sensum aperiendo. Pedem suum. Id est portatores firmos in fide et sustinentes alios. Sinistrum autem super terram. Id est super eos, qui quoquo modo sustentabant etsi non credebant. Hoc est: posuit maiores et firmiores predicatores super maiores peccatores, minores super minores.

uERS. 3.---Quemadmodum cum leo rugit. uox leonis ostendit eius uirtutem et infert terrorem. Cum leo cauda circa siluam sulcum fecerit et rugit, nulla ferarum audet exire: ita Christus suos in fide concludens, rugit ne aliquis exeat.

uERS. 4.---Scripturus eram. Hic fert personam eorum qui Antichristi tempore uolent predicare ex  precedentium imitatione. Signa que locuta: inspirationem diuinam, uel angelicam admonitionem.

uERS. 5.---Leuauit manum suam ad celum. Cum tanta desolatio erit in Ecclesia, quod etiam predicatio erit ablata; ne fideles desperent, audiunt pro sua consolatione, non ad detrimentum sue salutis predicationem subtrahi.

uERS. 6.---Iurauit, etc. Et per hoc firmiter statuit, quia Deus erat: Nam si Christus resurrexit, et nos resurgemus . Et ea que in illo. Cum dicis: Creauit ea que in eo sunt, heresim quorumdam destruxit, qui astruunt res quasdam non creatas a Deo, sed a demone ut bufonem.

Tempus amplius non erit. Id est nulla uarietas, sed eterna stabilitas, animarum immortalitas. Hoc  illi ultimi considerantes, patientur libenter.

uERS. 7.---Consummabitur mysterium. Tempore Antichristi, tanta erit persecutio quod prohibebitur illis qui erunt tempore ipsius predicatio, quamuis predicare uelint, etiamsi ex antecessoribus suis habituri sint officium predicandi; alii autem idem predicauerunt, quia a Christo ad hoc instituti fuerunt. Christus uero eos instituit, quia tunc tempus predicandi erat, et ipse ad hoc uenerat, sed modo uide destructionem temporis Antichristi contrariam destructioni quam Christus fecit, et per hoc perpende predicationem merito subtrahi. Mysterium Dei. Id est remuneratio sanctorum, quod est secretum, quod nec oculus uidit, nec auris audiuit .

 uERS. 8.---Sicut euangelizauit. Intentio prophetarum prima fuit de aduentu Domini, et de consummatione seculi.

uERS. 9.---Et audiui. Quasi dicat: Ostensa destructione que erit tempore Antichristi, et inde etiam predicatione subtracta, et ob hoc fidelibus consolatione adhibita, monetur que uidit interim predicare, quasi dicatur aperte sibi: Ecce reuelaui tibi omnia, modo uade et predica, nec quia sunt aspera, deuita: nec terrearis pro tribulatione aliqua, quia non tanta patieris quanta patientur qui perseuerabunt tempore Antichristi. Hoc ad consolationem presentis Ecclesie hic apponitur, ubi maior tribulatio pronuntiatur. uade. Quod bene sciebat, intelligere monetur, ut per admonitionem alii predicaturi  informentur. Stantis super mare. Hoc dicit, quia implere graue est humanitati, que est mollis et fragilis.

uERS. 10.---Et abii. Hoc dicit, quia Deus si quem paratum uidet, quod necessarium est sponte offert.

Ad angelum. Id est ad Scripturam a Deo completam, a fidelibus intimatam.

uERS. 11.---Et dixit mihi: Oportet, etc. Cum ego librum reciperem, licet amara intelligerem, monuit ut nec pro morte dimitterem.



CAPUT XI.

uERS. 1.---Metire. Id est ita secundum uniuscuiusque capacitatem predica, ut constituas Ecclesiam  et in ea altare, etc.

uERS. 2.---Atrium. Id est falsos Christianos, qui se Ecclesiam simulant, sed factis abnegant. Ciuitatem sanctam. Id est Ecclesiam ad iuste uiuendum congregatam, et uirtutibus imbutam persequentur mensibus quadraginta duo, id est tribus annis et dimidio, quibus regnabit Antichristus; quasi dicat: Sciatis omnes persecutiones que sunt in presenti, et que fuerunt in preterito ab Antichristo procedere, sicut illas que erunt in tempore suo.

uERS. 3.---Et dabo duobus. Quasi dicat: Cum minor est tribulatio, non debetis cessare, quia tempore quo grauior fuerit, faciam illos predicare.

Duobus testibus. De Elia et Enoch agitur, per quos predicatores alii intelliguntur. Diebus mille.  Nota quod hi dies non perficiunt tres annos et dimidium, sicut et Christus non compleuit dimidium annum predicationis sue supra triennium.

uERS. 6.---Super aquas. Id est super doctrinas, que sunt fidelibus aque irrigantes. In sanguinem, etc. In peccatum, uel cum audita negligitur, uel cum audiri etiam contemnitur.

uERS. 8.---Aegyptus. Id est tenebrosa sine cognitione Dei.

uERS. 10.---Et munera mittent. Id est dona, litteraliter: uel congratulationes et confabulationes ad inuicem de eis loquentes.

uERS. 11.---Et post dies. Ostensa tribulatione eorum, per quorum exemplum angelus Ioannem  inuitabat ad predicandum, etsi necesse fuerit ad compatiendum: ostendit tamen et ipsorum coronas, ut similiter istum Ioannem, uel quemlibet alium de corona sua pro modo suo certum faciat. Super pedes. Id est super seipsos qui prius fuerunt indigentes aliquo quo nitantur, sed erunt tunc firmi.

uERS. 12.---uocem magnam. Que illos refrigeret, et inimicos terreat.

uERS. 13.---Terremotus magnus. Id est terreni moti sunt, ut puniantur in inferno; uel ad destructionem Ecclesie occisis magistris. Et decima pars. Id est homo, qui ad hoc constitutus uidetur, ut decimus ordo restauretur. Occisa sunt in terremotu. Omnino destructa in inferno, uel postea non resipuerunt. Gloriam Deo. Id est laudes Deo de iustorum  saluatione et malorum damnatione.

uERS. 15.---Et septimus angelus, etc. Sex tube priores, seculi presentis etatibus comparate, uarios bellorum Ecclesie denuntiauere concursus; septima uero sabbati eterni nuntia, uictoriam tantum et imperium ueri Regis indicat. Factum. Qui prius uilis erat et abiectus iam regnat, coronans bonos, et malos condemnans. Et regnabit. Id est permanebit regnum ipsius in sempiternum, non ut quidam heretici putant sanctos post definitum tempus in mundi uitam redituros.

uERS. 16.---Et uiginti quatuor seniores. Non tantum minores ita glorificant Deum, sed etiam maiores. Ceciderunt in facies. In faciem cadit qui in hac uita culpam agnoscit, eamque penitendo deflet. Retro  cadit qui in hac uita repente decidit, et ad que supplicia ducatur nescit.

uERS. 18.---Qui corruperunt terram. Id est seipsos per malam operationem, et alios per malum exemplum.

uERS. 19.---Et apertum est. In hac quarta uisione habes materiam bene ornatam et bona auxilia habentem, scilicet de pugna Ecclesie que a diabolo impugnatur et aperte et occulte, et in omnibus his ostendit Ioannes eam superare per quod maxime armat fideles ne deficiant in aliqua tribulatione. De pugna ergo Ecclesie pendet cognitio ex tertia uisione, que est de iniuncto officio predicandi. Apertum est templum Dei, id est, datus est Spiritus sanctus, per quem mysteria Ecclesie, que per secundum  tabernaculum figurabantur, reuelata sunt fidelibus. Arca. Christus est arca in quo omnes thesauri sapientie absconditi, qui compleuit uetus Testamentum et instituit Nouum. Et grando magna. Id est quibusdam uisa est predicatio intolerabilis.



CAPUT XII.

uERS. 1.---Et signum. Et ex his uidi istud procedere, scilicet fidei gratiam, id est quiddam magnum significantem. Hic facit mentionem de reuelatione mysteriorum que fuerunt in secunda uisione, et de iniuncto officio predicationis, quod habuimus in tertia, ut istam quartam que de pugna Ecclesie et diaboli est, ex his duabus, id est secunda et tertia,  ostendat pendere. Luna sub pedibus. Licet mundanis sustentetur Ecclesia, ea tamen non affectat. Et in capite eius corona, etc. Id est duodecim apostoli, quibus mundus credidit, uel in quibus mundum uicit Ecclesia.

uERS. 2.---Cruciatur ut pariat. Predicando, aduersa patitur. uel cruciatur a seipsa, id est carnem suam macerat, ut predicatio sit idonea.

uERS. 3.---Draco magnus. Non de magno effectu, sed de potentia et superbia draconis loquitur.

Et cornua decem, etc. Id est regna et diuitias quibus principes decalogum legis impugnant.

uERS. 4.---Et cauda. Id est deceptiones, quibus celant uitia, ut cauda celantur turpia. Stellarum. Id est illorum qui illuminant Ecclesiam doctrina, non  uita. Stetit ante mulierem. Que patiebatur dolorem, per quod credebat cito cessuram. Per passionem credebat diabolus Ecclesiam subiugatam. Deuoraret. Paratus erat draco ad deuorandum; sed non potuit, quia natus est qui prohibuit.

uERS. 5.---Et peperit. Carnali generatione, Christus de Abraham et Dauid precessit; uel peperit Ecclesia filium, id est fidem Christi in cordibus auditorum.

uERS. 6.---Diebus mille. Id est toto tempore quo subsistit Ecclesia predicatione Christi tribus annis et dimidio facta.

uERS. 7.---Michel et angeli eius preliabantur. Ecclesiam sustentantes orando, auxilium ferendo.

uERS. 8.---Non ualuerunt. Remouere auxilia angelorum,  quia non poterunt Ecclesiam ducere in peccatum.

uERS. 10.---Et audiui uocem. Cum ostendisset diabolum in hoc certamine occulto ab Ecclesia uictum auxilio filii et angelorum, subiungit exsultationes angelorum ipsorum, uel sanctarum animarum de uictoria fratrum, ut laborent uincere qui de uictoria sua angelos uel sanctas animas audiunt exsultare. Accusabat illos. Officium diaboli est accusare, id est per peccatum accusabiles reddere. Die ac nocte. In prosperis delectando, in aduersis contristando.

uERS. 12.---Descendit diabolus. De celo: uel de minoribus sanctis, in quibus iam non habet locum tentatio. Sciens quod modicum tempus habet. Quia uidet multos sibi subtrahi, et in locum suum substitui.  Et postquam uidit. Cum uidit diabolus se per occultam fraudem non posse proficere, aperta tribulatione aggreditur expugnare. Et date sunt mulieri, etc. Que etiam contra apertam tribulationem habet auxilium ab eodem filio a quo habebat contra occultam impugnationem.

uERS. 14.---Aquile. Illi dicuntur aquile, qui per conuersationem uite celum petunt, et ideo in Deo fixum habent intuitum. Per tempus, et tempora, etc. Si accipitur illius Ecclesie status que erit tempore Antichristi, dicetur aliter per tempus et tempora et dimidium, etc., pro predicatione Helie et Enoch; si generalis Ecclesie tempus accipitur, dicitur per tempus, et tempora, et dimidium, etc., aliter pro predicatione  Christi facta tribus annis et dimidio, quia Christi predicatione pascitur Ecclesia quotidie.

uERS. 16.---Et adiuuit terra mulierem. Id est Christus Ecclesie sue dedit uires patiendi. Et aperuit, id est preparauit, et idoneam se fecit, ut reciperet quidquid sibi inferrent, ad similitudinem os aperientis. Hoc Christus in passione sua fecit, in quo suis exemplum patiendi se proposuit. Absorbuit, id est, omnes penas in se destruxit, factus immortalis et impassibilis, quod idem facit in suis.

uERS. 17.---Iratus est draco in mulierem. Quia licet non possit eam deuincere, non tamen desistit inuidere, et locum inuadendi querere.

uERS. 18.---Et stetit. Non tamen omnes illos uicit minores, sed tantum super arenam, id est, in  fructuosos moram fecit, in quibus apparent signa uestigii.



CAPUT XIII.

uERS. 1.---Et uidi, etc. Bestia hec spiritualiter est Antichristus, uel generaliter tota collectio malorum. Capita septem et cornua decem. Ad hoc ut bene posset istos uincere, talem familiam sibi instituit. Nomina blasphemie. uariis heresibus erat bestia plena, uel uariis simulationibus occultans uitia.

uERS. 3.---Quasi occisum. Simulabit se Antichristus mortuum, et per triduum latens post apparebit, dicens se suscitatum. Et plaga mortis eius curata est. Arte magica ascendet in era, ferentibus eum demonibus, et sic curabitur plaga mortis eius, quia  prius mortuus credebatur, post uiuens reputabitur.

uERS. 6.---Et aperuit os suum. In tantam fiduciam prorupit, ut quod occulte ante, iam tunc publice audeat blasphemare. Et tabernaculum. Id est omnem institutionem eius, per quam laudabilis apparet.

uERS. 8.---Occisus est ab origine mundi, in suis, ut in Abel. uel quia ante omnia dispositum est, quod in fine temporum occideretur. uel occisus est in agno mystice quem Abel obtulit, uel in ipso Abel a fratre occiso prefiguratus est.

uERS. 10.---Qui in captiuitatem. Qui captiuat homines nunc a fide, tandem a salute, scilicet Antichristus, uel ipse diabolus. Qui in gladio occiderit. Antichristus et sui occident gladio materiali et persuasionis,  et peribunt gladio eterni iudicii. Hic est, etc. Id est, patientiam et fidem sancti tenebunt, quia, illo destructo, sciunt se remunerandos. Respiciendo penam malorum et remunerationem bonorum, patientes fiunt et fidem tenent.

uERS. 11.---Et uidi. Descripta tribulatione que erit per Antichristum, et suos participes, subiungit aliam que fiet per suos apostolos quos ipse per totum mundum sparget. Cornua. Quia simulabunt se habere innocentiam, et puram uitam, et ueram doctrinam, et miracula, que Christus habuit et suis dedit; uel, duo Testamenta sibi usurpabunt. Et loquebatur sicut draco. Id est pseudoapostoli ita loquentur, sicut diabolus in Antichristo erat locutus.

 uERS. 12.---Et potestatem, etc. Quia in omnibus caput suum sibi preponebant Antichristum.

Terram. Id est terrenos, et in amore terre perseuerantes; uel: terram secundum corpus, habitantes in ea secundum animam. Adorare. Quia et hi, simulata resurrectione, predicationis sue faciunt tundamentum, sicut et apostoli Christi fecerunt.

uERS. 13.---Ignem, id est malignum spiritum super suos faciet descendere, ut loquantur uariis linguis. Ut apostolis datus est Spiritus sanctus in specie ignis, et sic illi dabunt spiritum malignum in specie ignis. In conspectu. Ut omnes uidere possint cum apostoli Spiritum sanctum in conclaui acceperint.

uERS. 15.---Ut loquatur imago. Hic magica arte faciet statuam loqui et futura predicere.

 uERS. 16.---Habere characterem, etc. In manu et in fronte ponent signa, ut omnes confiteantur suum esse Deum uerbo et opere.

uERS. 17.---Numerum. Id est qui exspectant ab eo remunerationem eo minorem, uel mediocrem, uel maximam.

uERS. 18.---Qui habet. Cum liber presens Grece sit editus, secundum Grecos numerus est querendus apud quos omnes littere numerum significant. Nomen eius Antemos quod ei competit, qui Christo contrarius dicitur: A, unum; N, quinquaginta; T, CCCC; E, quinque; M, quadraginta; O, septuaginta; S, CC. uel Arnoyme, id est nego, qui Christum negat Deum, in quo idem numerus: A, unum; R, CC; N, quinquaginta; O, LXX; Y, CCCC; M, XL; E, quinque. uel Teian,  id est sol gigas, quod uero Christo, usurpatiue conuenit Antichristo: T, CCC; E, quinque; I, X; iterum T, CCC; A, unum; N, L. uel Latinis litteris: Diclux, quia ipse se lucem esse dicet: D, quingenti; I, unum; C, centum; L, quinquaginta; u, quinque; X, decem; et sic eadem summa.

Sex primus perfectus numerus est, et significat illos minus perfectos qui coniugati sunt, et pro modo suo decem precepta seruant. Sexaginta significat mediocriter perfectos, qui, dimissis legalibus coniugiis in castitate permanent, et iterum decem precepta pro modo suo complent. Centum significat perfectissimos qui mentis et corporis integritatem non uiolant et decem precepta perfectissime seruant. Hi reddunt fructum, alii tricesimum,  alii sexagesimum, alii centecimum. Et discipuli Antichristi tunc dicent neminem posse saluari, nisi Antichristo obtulerint aliquem de fructibus illis.



CAPUT XIu.

uERS. 1.---Et uidi: et ecce Agnus stabat. Ostensa grauissima persecutione, quam patietur Ecclesia ab Antichristo et eius apostolis, nunc ostendit qualem habeat adiutorem, et qualem ipse habeat familiam, ut magis electos afflictos consoletur. Centum quadraginta, etc. Id est in uirginitate perfectissimos, in fide trinitatis ex quatuor mundi partibus collectos.

uERS. 2.---Tonitrui. Quia terret eos qui ad consortium  suum uenire suffugiunt. Citharedorum. Quia ipsi ad hoc se instituerunt, ut extenderent sua corda deuota super lignum crucis. Citharizantium. Quod ex officio habebant, opere implebant.

uERS. 3.---Et cantabant. Id est de integritate anime et corporis exsultabunt: quod gaudium nunquam eis ueterascet, sed semper est eis ut nouum.

uERS. 4.---Hi sunt qui cum mulieribus non sunt. Id est quos ad hoc ut essent uirgines sanguis Christi eleuauit. Ex hominibus primitie, etc. Ut ex grege optimus equus, uel ex fructibus primitie.

uERS. 6.---Et uidi. Descripta impugnatione facta per duas bestias, suppositoque auxilio Agni et dignitate familie eius ostensa, subiungitur admonitio, ut ad hanc familiam accedant, et comminatio, ut  ab alia declinent. Alterum angelum. Id est predicatores qui sunt alteri a Christo, id est uicem eius exsequentes. Per medium celi. Per catholicam Ecclesiam, quam uerbis et exemplis secum trahunt. Euangelium eternum. Id est predicationem eternam promittentem, et sui obseruatores ad eternitatem ducentem.

uERS. 7.---Timete Dominum, etc. Bene operando, et bene de eo annuntiando, ut per uos gloriosus appareat. Quia uenit. Quasi dicat: Non deficiatis, quia non longo tempore patiemini.

uERS. 8.---Et alius angelus secutus est eum. Hoc dicit, quia predicatores sibi inuicem succedunt. Cecidit. Bis positum uocabulum cecidit, infinitatem significat, in quo omnimoda destructio intelligitur.  uino ire fornicationis. Id est uitiis, et precipue idololatria, que est dulcis potus peccantibus, quibus ipsi alios inquinant, et, ne recto tramite gradiantur, inebriant; unde debetur eis ira Dei. Purum uinum bibitur, dum flagellat Deus hic ad emendationem: turbidum, dum infertur eterna damnatio.

uERS. 9.---Et angelus tertius. Tres ponit pro fide Trinitatis, cum tria hec in eadem persona possint considerari.

uERS. 10.---Quod mistum. Quasi dicat: Qui non corrrigitur uindicta eius ad correctionem data, punietur eterna pena. In calice. Calix est uindicta Dei, ubi desuper merum quod ad correctionem hic uindicat, subtus est fex, id est damnatio in ultimis.  Bibent impii de uino, id est de fece: quod uinum quia uult ad comparationem meri ostendere turbidum, addit quod mistum est.

uERS. 11.---Et fumus tormentorum. Quod quedam de damnatione malorum numerat, non dicit pro damnatione describenda: sed tantum pro terrore inferendo illis quos deterret ab eorum consortio. Ascendet in secula. Cum dicit: ascendet in secula, notat eternam penam continuari. Nec habent requiem. Quasi: Non mirum si illi qui Antichristum adorauerunt tempore ipsius punientur, quia sui etiam precedentes ministri eamdem penam habebunt.

uERS. 12.---Hic patientia, etc. Id est hic debent patienter pati sancti, ne ueniant ad eternam penam.

 uERS. 13.---Opera. Id est mercedes operum que sequuntur. Quasi: Dum in mundo erant, maiores tribulationes ad maiorem coronam ingruebant: unde adeo abiecti reputabantur, sed iam nichil patientur.

uERS. 14.---Et uidi. Ostensa remuneratione bonorum, per quod inuitabat ad consortium eorum, supponit damnationem impiorum, ut per terrorem ducat ad idem propositum. Similem Filio hominis. Quia non iam uere erat Filius hominis, qui immortalis.

uERS. 15.---Angelus. Id est sancti, qui usque huc fuerant in fidelibus occulti, in claritate apparebunt iudicaturi, orantes cum desiderio, ut Deus separationem faciat bonorum et malorum. Exiuit  de templo. Exire dicuntur sancti de templo, cum iam apparent non quales olim fuerant, sed quales in eternum mansuri. Quia uenit hora, etc. Quia iam est opportunum, cum completus sit numerus tuorum.

uERS. 18.---Et alius angelus, etc. Cum sanctus Ioannes ostendisset Deum potestatem iudicandi habentem a sanctis implorari, et sic iudicium fieri, ostendit eamdem potestatem sanctos habere, et Christum ut iudicent imperare, et illos imperio obedire. Alius angelus, id est Christus, qui occultus et uilis fuerat, in fidelibus clarus apparuit, et ueniens de altari, id est de loco secretiori, quod nunquam alii sancti, solus enim Christus est cognitus ab omnibus Deo consubstantialis. Mitte falcem.  Per messem terre et uuas uinee, eorumdem malorum damnatio intelligitur; sed tamen per uineam illos determinatius habemus qui maiori studio mala operabantur, sicut uinee, ut fructificet maior cura quam terre adhibetur.

uERS. 19.---Et misit in lacum, etc. Unde Propheta: Lacus ubi non erat aqua, id est refrigerium.

uERS. 20.---Et exiuit sanguis. Aeterna pena pro peccato sanguinis, non autem uinum quod est in cellario Dei ponitur. Usque ad frenos equorum, id est usque ad ipsos rectores iniquorum puniendos, scilicet diabolos. Per stadia. Omnes intellige ludis mundi, id est uitiis detentos, qui uel simpliciter in hoc sunt perfecti, quod per sex habemus; uel perfectiores,  quod per centum; uel perfectissimi, quod per mille.



CAPUT Xu.

uERS. 1.---Et uidi, etc. In his tribus uisionibus supradictis, id est reuelatione mysteriorum, datione tubarum, et in pugna mulieris contra diabolum, a principio redemptionis prosecutus est ordinem usque ad diem iudicii: in his uero tribus sequentibus, circa ultima tempora immoratur, quia de his precedentibus in aliis diuinis Scripturis dictum enucleatius, de illis uero parum et occultius. In hac ergo quinta uisione, materia sunt septem angeli tenentes phialas, in quibus continentur plage, id est destructiones iniquorum qui tempore Antichristi  erunt, que destructio maxime hortatur presentes ad patiendum. In sequentibus ponit uisiones tres, cum quatuor sint supradicte. Sed omissa prima, que fuit de correctione ecclesiarum, de aliis tribus dicit, consideratione tamen. Et mirabile. Mirum est hominem habere tantam potestatem, ut alios possit damnare. Plagas septem, id est omnes, excecationem et destructionem illorum qui tempore Antichristi erunt. Quoniam in illis. uere plagas habebunt, quia iram Dei super iniquos exercebunt, et uere nouissimas, quia in mundo post eas non inferet Deus alias.

uERS. 2.---Tanquam mare uitreum mistum igne. Id est baptismum, ubi fidei puritas exigitur, et homines a uitiis mundantur. Habentes citharas, id est  mortificantes carnem, quod Deus eis iniunxit, uel quod prior ipse fecit.

uERS. 3.---Canticum Moysi. Id est ueterem legem, et est exsultatio bene intelligentibus, id est spiritualiter. uie, id est institutiones Dei, per quas nos ad Deum, uel ipse ad nos uenit, sunt iuste, quia unicuique pro merito reddunt; et uere, quia perducunt quo promittunt.

uERS. 4.---Iudicia tua, etc. Quod quosdam eligis, quosdam reprobas, ut cognoscant fideles esse ex iustitia.

uERS. 5.---Et post hec. Cum ostendissent illos angelos habere potestatem plagandi, dicturus quas plagas illi sunt illaturi, prius proponit causam qua ostendit illos dignos esse qui plagas sunt passuri,  scilicet quia omnia mysteria Ecclesie sunt reuelata omnibus uolentibus intrare, que isti malo merito suo non possunt intelligere. Apertum est templum, id est reuelata sunt mysteria Ecclesie, in qua Deus habitat, et ad honorem Dei militant.

uERS. 6.---Et exierunt. Et quia ita aperta erant, exibunt predicatores et reprehendent male operantes.

uERS. 7.---Et unum. Quia quod illi predicabunt ex institutione priorum patrum habebunt, qui omnes unus dicuntur, quia unum docent. Iracundie, id est ire: quia corrigunt, corripiunt, iram Dei peccantibus minantur, aliquando etiam excommunicant.

uERS. 18.---Fumo a maiestate, etc. Quamuis tunc omnia erunt ita aperta fidelibus, tamen ipsa erunt  clausa obscura infidelibus. Introire, id est intelligere illud occultum Dei iudicium, quare alios elegit, alios reprobat, donec in fine mundi aperte cognoscent sancti. uel, introire interim in Ecclesiam, donec completa sit omnimoda damnatio malorum in iudicio, quia postea constat non intraturos.



CAPUT XuI.

uERS. 2.---uulnus. Inobedientia est causa quare uulnus illud fiat.

uERS. 3.---Et factus est sanguis. Id est damnatio eius illata est pro sanguine quem effuderunt. Sanguis, id est, damnatio illa erit tanquam mortui, id est irreuocabilis; sicut enim mortuus non redit ad uitam, sic illa sententia damnationis non reuocabitur.  Omnis anima uiuens. Omnes consentientes, qui uiuere uidentur, non quia aperte persequuntur, sed propter consensum damnabuntur.

uERS. 4.---Super flumina, etc. Quia similiter isti damnabuntur pro sanguine quem fuderunt, uel corporaliter, uel spiritualiter.

uERS. 5.---Audiui. Id est intellexi ipsos predicatores qui hanc uindictam facient, non sibi sed Domino attribuentes et iuste fieri confirmantes. Qui es et qui eras. uenturum non ponit, quia in proximo uenturum intellexit.

uERS. 6.---Et sanguinem eis dedisti bibere. Id est, eternam penam pro effusione sanguinis, in qua promerenda sunt delectati.

uERS. 7.---Et audiui. Quod magistri dicunt, discipuli  confirmant. Etiam, Domine Deus omnipotens, etc. Ex magna affectione conuertunt sermonem ad Deum. Iusta. Iustum enim est ut qui sanguinem fudit bibat uindictam sanguinis.

uERS. 9.---Et estuauerunt. uel afflicti afficient tortores estu iracundie, dum inuenientur inseparabiles, et sic estuauerunt inuidia et ira. Neque egerunt. Interius penitentes dolebant, extra confiteri non audebant.

uERS. 10.---Super sedem bestie. Hoc dicit, quia ii sunt tantum corpora, et non spiritus: super quos sedebit, quia corporalia et non spiritualia dabit, Commanducauerunt, etc. Mutua detractione se omnes reficientes.

uERS. 12.---Prepararetur uia. Quia, finito mundo,  erit resurrectio fidelium, qui uenient ab ortu solis, id est a Christo, quando inceperit lucere, id est se manifestare.

uERS. 13.---uidi. Effusionem phiale super istos, et ipsos non corrigi, sed in maiorem excecationem precipitari. Exire spiritus. Id est omnes impios qui pro nimia malitia dicendi sunt spiritus immundi; uel, ipsos demones, quos in cordibus aliorum generant. Sicut enim fideles sua doctrina generant fidem Christi in cordibus aliorum, sic isti malitia diabolum. Ranarum. Rane in luto morantur, et garrule sunt, et aliis quietem auferunt: sic et isti.

uERS. 14.---Procedunt, etc. Procedunt demones, et congregabit diabolus, quia omnes unus.

 uERS. 16.---Et congregabit. Id est, facient illos habere fiduciam in Antichristo, qui est refugium omnibus uolentibus furari sanctis fidem suam; uel ad quem gloriabuntur omnes mali diuersarum sectarum.

uERS. 17.---Et septimus angelus. Ostenso super quos angeli phialas suas effundant, supponit quid contingit ipsis malis per effusionem istam, scilicet quia hic quantum poterunt, repugnabunt, quasi ab ipsa infusione acceperint incrementum, sed tandem detrudentur in infernum.

uERS. 18.---Et facta est ciuitas. Propter istam damnationem et propter peccata que ipsi addunt, damnata est ipsa ciuitas, et diuisa est pena unicuique  pro merito, Iudeis scilicet et gentibus, et falsis Christianis. Ciuitates gentium ceciderunt, id est, omnes collectiones malorum in generatione prima manentium damnabuntur: carnali, non in secunda regeneratione spirituali.

uERS. 19.---uenit in memoriam. Id est, recordatus est Deus singula peccata eorum quorum prius uidebatur oblitus. Dare ei calicem. Ad hoc ut ipse Deus daret illis penam mensuratam pro delectationibus quas habuerunt. Retribuit Deus malis pro meritis, id est quod meruerunt, sed non quantum meruerunt, ut in ipsa retributione ubi patet iustitia, sit etiam misericordia. Uniuerse enim uie Domini misericordia et ueritas. Bonis etiam dat pro meritis et plus quam meruerunt, ut misericordia ibi iustitie  preualeat.

uERS. 20.---Et omnis insula fugit. Et uidit quod omnes qui pro Deo afflicti in mundo et uirtutibus eminentes respectu harum penarum, in uita sua uitauerunt consortia impiorum, et ideo non sunt inuenti in penis eorum.

uERS. 21.---Talentum. Talenti genera sunt tria: magnum, centum et uiginti librarum; medium, septuaginta duarum, minus quinquaginta. De medio hic dicit, quia peccatores in septuaginta duabus linguis non effugient hanc uindictam.

Et blasphemauerunt. Id est, in inferno positi, quamuis sciant se pro merito puniri, dolebunt tamen quod Deus tantam potentiam habet quod plagas eis inferat, et est blasphemia.



CAPUT XuII.


uERS. 1.---Et uenit unus, etc. Cum descripsisset plagas quas inferent predicatores tempore Antichristi, et damnationem eternam quam iidem patientur impii, monet attendere causas ipsius damnationis. Quasi: Ostendi uobis quid in illo futuro fiet, modo cauete uobis uos potentes, quia idem diabolus, qui tunc ita aperte decipiet, occulte decipit quotidie, et ad eumdem interitum uos ducet, quo et illos. Angelis. Angelus hic habet personam docentis, Ioannes discentis personam tenet. Ostendam tibi damnationem, id est causam damnationis malorum, qui, relicto Creatore, fornicantur cum demone, idola colendo, terrena amando, immunditie  seruiendo. Meretricis. Meretrix ista magna est Antichristus, et mali qui tempore eius erunt; que iam sedet super aquas, id est iam regnat super malos potentes, quorum omnium ipse est caput. Que sedet super aquas multas, id est, que regnat super multos populos quos attrahit ad se luxuria. Unde Dominus ad Iob: uirtus eius , scilicet diaboli, in lumbis, quando uiros  decipit: in umbilico, cum mulieres  decipit. Unde Propheta , ad Ierusalem quasi ad meretricem: In die ortus sui, id est hoc tempore seculi, non est precisus umbilicus tuus, id est, non refrenasti luxuriam.

 uERS. 2.---Inebriati sunt, etc. Sicut ebrius nichil timet, sic terrenis inherentes intantum excecabuntur amore terre, ut nec Deum diligant, nec penas timeant.

uERS. 3.---Mulierem sedentem. Id est, illos molles qui Eue  conformantur; qui habent diabolum fundamentum, qui est sanguineus et in se et in suis; uel quia sanguinem sanctorum fundunt, eloquia Dei male intelligunt. Capita septem. Quinque sensus corporis, et postea errorem, et tandem Antichristum, per que septem diabolus ducit homines ad peccatum. Cornua decem. Id est decem regna que erunt tempore Antichristi, per que alia intelliguntur.

uERS. 4.---Circumdata purpura. Id est regali ueste:  dicent se reges ut decipiant. Auro. Quia uidebuntur diuina sapientia illuminati. Poculum aureum, id est diuinam Scripturam, qua potantur fideles ad salutem. Abominatione. Id est que, secundum illas expositiones, debent abiici ab hominibus, quia immunditiam carnis docent et fornicari a Deo.

uERS. 5.---Et in fronte. Quamuis sit ita habilis ad decipiendum, tamen, o fideles, ne desperetis, quia habet in fronte, id est in manifesto, signum quod rudibus est mysterium istud quo dat exemplum faciendi peccata, pro quibus terreni a salute fidelium repellentur.

uERS. 6.---Ebriam. Id est depressam uindicta pro effusione sanguinis: ut pre doloribus nimiis nesciat ubi sit. Et miratus sum. Hic habet Ioannes personam  illorum qui, cum uident malos in mundo exaltatos, mirantur cum audiunt penas que ipsis malis promittuntur, et cum ita sint puniendi, quare Deus permittit illos exaltari. Sed docentur intelligere illam exaltationem datam ad maiorem excecationem, et tandem iuste inferri eternam damnationem.

uERS. 7.---Ego tibi dicam. Id est quare puniantur isti mali, id est diabolus qui eos peccare fecit: quod est incognitum, nisi doctis.

uERS. 8.---Bestie que portat eam. Bestia, id est diabolus, portat, id est regit, mulierem, id est omnes malos effeminatos. Qui enim alios regit, quasi onus regiminis portare dicitur. Fuit. Ante aduentum Christi,  habuit diabolus maximam potestatem, sed post licet non penitus amisit, tamen non modice debilitatam habet. Ascensura est. Quia tempore Antichristi potestatem recipiet, per illos enim qui in peccati profundis sunt ascendet in elationem. Et in interitum ibit. Quia, mortuo Antichristo, amplius non habebit tentandi locum. Mirabuntur. Cum uiderint mali potestatem suam ita annichilatam, dolebunt: non quasi penitentes, sed tantum admirantes. Septem capita. Per hec septem, erigit diabolus homines in superbiam, et in iis innituntur infideles.

uERS. 10.---Quinque ceciderunt. Adam, si in obedientia perseuerasset, sensus corporis ad nullam uoluptatem uerterentur, malam scilicet; sed per peccatum  ita corrupti sunt, ut iam naturale sit lenia tactu, sapida gustu, nare odorifera, uisu pulchra querere. Hi sunt quinque reges per quos diabolus in pueritia regit, quia ipse fuit causa quare corrumperentur. Hi sunt quinque uiri Samaritane. In iuuenta succedit error, nam postquam discretionem habet, et si peccat, iam non sensibus, sed errori imputatur: de quo Dominus: Quem nunc habes non est tuus uir .

uERS. 11.---De septem est. Quia similiter peccat, et similiter punietur: et ipsa octaua, quia omnes transcendit, et in nequitia et in pena.

uERS. 15.---Populi sunt, etc., id est presentes mali, ex omni diuersitate hominum collecti.

uERS. 16.---Desolatam facient. Solatium diaboli  est perditio malorum, quos perdet completo numero impiorum. Et nudam. Diabolus habet potestatem faciendi signa ad decipiendum, hanc perdet completo numero bonorum, quia postea tentatio non habebit locum. Carnes. Carnes fornicarie manducare dicuntur, quia inferendis penis delectabuntur.

Igne concremabunt. Id est, tormentabuntur pro delectationibus eius quas secuti sunt.

uERS. 17.---Donec consummentur uerba. De promissione premiorum uel penarum.



CAPUT XuIII.

uERS. 1.---Et post hec uidi. In hac sexta uisione, agit de ultimis penis quas patientur impii in inferno pro singulis peccatis; et primum de Babylone  ostendit; postea de bestia et pseudoprophetis; tandem de ipso diabolo in quo finis patet, in quo damnato erit finis. Istam damnationem prosecuturus est, et a Christo predicatam esse dicit, ut maior ei fides habeatur.

uERS. 2.---Cecidit, cecidit. Bis pro duplici damnatione anime et corporis, uel quia eternaliter punietur. Custodia omnis spiritus immundi. Demones in prauis cordibus pro carnis illecebris sunt immundi, per mentis elationem uolucres, uel quia per hunc erem discurrunt.

uERS. 3.---De uirtute. Id est de peccatis per que acquiruntur diuitie, quia omnis diues, uel iniquus, uel heres iniqui.

uERS. 4.---Et audiui. Dicens futuram illam damnationem  ad presentes, supponit admonitionem. Exite, quia modicum tempus superest, quo pro merito accipient mercedem.

uERS. 5.---Quoniam peruenerunt peccata, etc. Peccata perueniunt usque ad contemptum Dei per impenitentiam.

uERS. 6.---Reddite illi. Sicut uindictam meam de uobis, qui purgamini, exercuit, sic uos iniuriam meam uindicate in illis. Duplicate duplicia, id est anime et corpori maiores penas inferte quam ipsi uobis.

uERS. 7.---Quantum glorificauit se, etc. Hoc recte dicitur, quia recipiunt alii plus, alii minus. Causa discretionis huius repetit quod dixerat superius. Et  uidua non sum. Quia habeo consolationem in temporalibus.

uERS. 8.---Mors. Absentia uite, id est Dei, quia presentia eius uita est.

uERS. 9.---Et flebunt. Alii autem gaudium perpetuum habebunt. Reges terre. Etiam illi qui bene rexerunt terrenitatem suam; sed aliquando fornicati sunt cum ista, dolebunt, quod nunquam similes illis fuerint. Cum uiderint fumum incendii eius, id est, cum defecerint diuitie, quod est signum eterni incendii iudicii; uel cum uiderint penam exaltatam ultra modum.

uERS. 11.---Et negotiatores terre flebunt. Quia illa perire dolebunt, in quibus suam deputabant prosperitatem.

 uERS. 12.---Auri et argenti, etc. Per aurum sapientia, argentum diuina eloquia. Christus in lapide pretioso significatur; apostoli in margaritis: in bysso candido sanctorum iustificationes; in purpura martyrium; in serico uirginitas; in cocco rubeo caritas; in ligno thyino imputribili constantia indeficiens; in ebore uirtutum pulchritudo; in ere fortitudo et longanimitas; in ferro sublimitatis acumen; in marmore inuicta humilitas.

uERS. 13.---Cinnamomum. In cinnamomo, odor uirtutum quas simulant intelligi debet. Simile et tritici, id est carne Christi, qua fideles uere satiantur, reprobi irritantur. Mancipiorum et animarum. Distinguit: quia quidam fiunt serui tantum corpore, ut Ioseph; quidam etiam animo, ut si Aegyptius  uenditus Iudeo, ritu eorum circumcidatur, uel paganorum idola colat.

uERS. 20.---Exsultate super eam. Postquam predixit hanc damnationem futuram impiis, monet bonos exsultare, ut concordent diuino iudicio; uel quia, his damnatis, sequitur eorum remuneratio.

uERS. 21.---Et sustulit. Eleuat Deus malos, ut grauius puniat uel corruant. Lapidem quasi molarem. Ad litteram etiam omnia ista uisa sunt. Hoc impetu. Postquam descripte sunt singule pene, ostenditur sibi modus damnationis, quasi diceret: Quod uidi predictum, uidi etiam iam impletum, sicut uides in hac figura; uel: quanto plus exaltati sunt, tanto grauius cadent.



CAPUT XIX.


uERS. 1.---Post hec audiui. Id est, damnationem malorum uidi completam, sicut a Christo audieram complendam. Modo subiungit quod de ista damnatione sancti exsultant sicut moniti erant ad exsultandum in uersu illo: Exsultate super eam, celi, per quod multo grauior intelligitur pena malorum. Alleluia, etc. Ideo dicimus alleluia, quia laus est Deo nostro, et quia talia nobis fecit, antonomastice eum laudare debemus.

uERS. 4.---Et ceciderunt seniores, etc. Non minores sancti solummodo de hac damnatione laudauerunt Deum, sed etiam illi maiores qui in Ecclesia fuerunt iudices et doctores aliorum. Amen. Specialiter  Deus laudandus est de hoc, quod inimicos nostros ita punit.

uERS. 5.---Et uox, etc. Dicta damnatione malorum et exsultatione sanctorum, supponit admonitionem ad presentes, quasi dicat: uidistis exsultationem, modo uos prouidete uobis ad uestram salutem. Pusilli. Qui nequeunt altiora penetrare mysteria, nec Dei possunt implere consilium: uende omnia, et sequere me, intelliguntur nomine pusillorum.

uERS. 6.---Et audiui quasi uocem, etc. Ostensa letitia quam habebant sancti de perditione malorum, supponit aliam letitiam ipsorum quam de saluatione sua  habebunt.

uERS. 7.---Et uxor eius, etc. Et conueniens est  ut iungatur Ecclesia Christo, quia ipsa Ecclesia fecit se idoneam ut reciperetur.

uERS. 10.---Et cecidi, etc. Quia eum maiorem me intellexi, et obedire paratus fui, sic et uos obedite mihi. uide ne feceris. In ueteri lege non prohibuit se adorari; sed post ascensionem, uidens super se exaltatum hominem, ab homine timuit adorari.

Testimonium enim, etc. Quidquid prophete dixerunt, perhibet Christo testimonium.

uERS. 11.---Et uidi celum apertum. Dicta damnatione Babylonis, et exsultatione quam inde habebunt sancti, supponit damnationem ipsius Antichristi et apostolorum eius, quod est ibi: Et apprehensa est bestia. Et isti, quare damnabuntur? quia pugnauerunt contra Christum quantum potuerunt, et  tamen Christus bene poterit uincere, qui tantam habet potestatem secundum diuinitatem et humanitatem, quod nullus possit resistere ei, et ideo debemus eum imitari. Unde et ipse admonitionem interponit: Et uidi unum angelum. uidi uocatos ad nuptias, uidi etiam et qui possunt uenire: nam bonum adiutorem et bonos habent admonitores. Equus albus, id est caro Christi portans uerbum Dei ad bellum contra diabolum.

uERS. 12.---Sicut flamma lignis. Quia comburit uitia, et accendit, et illuminat. Hec omnia sine respectu alicuius dicta sunt, ut tantum notemus qualis sit et quanta possit.

uERS. 13.---uerbum Dei. Id est: Ipse dixit, et facta sunt : per quem omnia Pater fecit, et  per quem Pater mundo se annuntiauit.

uERS. 14.---uestiti byssino albo et mundo. Id est, in corporibus mundis, qui ab illicitis refrenantur, et stimulo caritatis ad bona incitantur, id est ad iustitiam.

uERS. 15.---Gladius ex utraque parte acutus. Id est, diuina sententia, incidens prauas cogitationes mentis et illicitos motus corporis; uel uetus et Nouum Testamentum. Reget eas. Sanctos de uirtute in uirtutem promouendo, malos de uitio in uitium labi sinendo.

uERS. 16.---Et habet in uestimento. uel in cordibus fidelium qui sunt uestimentum Filii, scriptum est: Rex regum.

 uERS. 17.---Et uidi unum angelum. Ostensa dignitate Christi, per quam diabolum expugnare poterit, subdit admonitionem de presenti, quasi diceret: Ipsi tali adherere debetis. Omnibus auibus. Omnibus fidelibus qui agiles et leues sunt in promotione bonorum operum. uenite, etc. Bene operando, in eadem fide, non diuersas hereses sequentes sicut mali; uel: de partibus mundi diuersis ad me uenite. Et congregamini. Quasi: Multum debetis esse solliciti, ut ad hanc cenam uenire possitis, quia nisi bene pugnaueritis, diabolo succumbetis; quia multum paratus est nocere uobis, eum tamen auxilio Dei superare poteritis.

uERS. 20.---uiui missi sunt hi duo. uidelicet Antichristus et sui apostoli maiores penas patientur  quam alii, ad similitudinem illius qui uiuus comburitur.

uERS. 21.---Et ceteri occisi sunt. Id est, sequaces eorum minori pena punientur, uel illi qui erunt ceteri, siue ad eum conuersi, occisi mundo, uiuent Deo. Et omnes aues, id est omnes sancti, delectati sunt de pena illorum, et de profectu fratrum.



CAPUT XX.

uERS. 1.---Et uidi angelum. Dicta damnatione Babylonis et Antichristi et pseudo apostolorum, supponit damnationem ipsius diaboli, et preponit causam quare et tempus quo damnabitur: et quis illum poterit uincere, scilicet ille qui in humili aduentu potuit illum ligare quantum uoluit, glorificatus eumdem  omnino destruere poterit. Abyssi. Abyssus tenebrosa uocantur corda impiorum; uel ipse diabolus, quos Dominus seuire permittit et refrenat quando uult.

uERS. 2.---Apprehendit. Id est, peccasse ostendit dum se immunem a peccato ille diabolus occidit. Ligauit eum. Sciendum quod similiter in Abraham et aliis fidelibus diabolus fuit ligatus sicut in istis presentibus; sed in illis ligauit spes futuri Christi, in istis ipse Christus adueniens ligauit.

uERS. 3.---Et misit eum, etc. Quia eiectus a fidelibus, in malis cepit dominari atrocius: sic legitur in Euangelio, quod intrauit in porcos. Signauit super illum, etc. Id est sigillum posuit, scilicet signum crucis, quod eum sic superat, ut a fidelibus repellat. Et post hec oportet, etc., ut recipiat potestatem  quam habuit ante aduentum Christi.

uERS. 4.---Et uide sedes. Ligato diabolo, uidi solutos fideles, et minores prelatis suis obedire paratos, et prelatos iudicare subditos. uidi in tempore ligationis Ecclesiam ad bene operandum ita solutam, et hoc eodem tempore, illos qui pro Christo moriuntur uidi statim in gloriam intrare, nunquam ad inferos descendere, sicut Abraham et ceteri prophete descenderunt, quamuis iusti fuerunt. Et animas decollatorum. Et uidi similiter animas eorum qui non adorauerunt. Et uixerunt. Et non dico uiuent et regnabunt in futuro, sed etiam in hoc presenti, scilicet ex quo interfecti sunt uixerunt et regnauerunt cum Christo.

 uERS. 5.---Ceteri uero mortuorum non uixerunt, id est, eternas patientur penas, et in hoc presenti, quia statim moriuntur. Hec est resurrectio. Quod diabolus ita ligatus est, et quod a peccatis resurgunt homines, et quod ipsis mortuis statim anime fruuntur eterna requie, est prima resurrectio et potissima. Prima. Ad differentiam illius que erit simul in anima et corpore, hec dicitur prima.

Qui habet partem. Si omnes perfecti esse non possunt, nec in eadem claritate futuri sunt. Secunda mors, id est, damnatio eterna, que erit in corpore et in anima reproborum, non apprehendet electos, qui in nullo unquam augentur. Sed erunt sacerdotes, id est eternas laudes offerentes Diuinitati et humanitati.

 uERS. 7.---De carcere. Id est, de cordibus reproborum, in quibus modo ligatus est, ne pro uelle seuiat. Magog. Id est detectos, id est omnes persecutores diabolum in se tegentes, et tandem ad apertam persecutionem procedentes. uel ad litteram has duas gentes prius seducet, et per eas ad alios procedet.

Et circumierunt castra sanctorum, id est eosdem sanctos in uirtutibus munitos et unanimes in hoc bello.

uERS. 10.---Die ac nocte. Hoc dicit, respectu glorie sanctorum, que est dies, et penarum suarum, que est nox.

uERS. 11.---Et uidi thronum. Dicta destructione diaboli et suorum membrorum, supponit destructionem mundi, ad maiorem penam impiorum. Competit  enim ut destructis malis mundus destruatur, secundum quod ab eis fuerat corruptus. Sepe locutus de glorificatione sanctorum et de penis impiorum, non fecerat mentionem corporum, si deberent glorificari uel puniri; ideo hic aperte ostendit ea.

uERS. 12.---Et libri aperti sunt. Libri, id est, diuina precepta que qui dimiserunt, scient se pro merito puniri; uel libri sunt conscientie singulorum, que aperte omnibus erunt. Alius liber. Id est, Christus, qui tunc omnibus apparebit potens et suis dabit uitam. uel, liber est prescientia Dei, quia tunc aperte scient mali se non predestinatos ad uitam quam in mundo existentes sibi promittebant. Ex his que scripta erant. Per comparationem sanctorum impii damnabuntur: legent enim ipsi impii in ipsis  sanctis que agere noluerunt.

uERS. 13.---Et dedit mare mortuos. uult aperte ostendere corpora mortuorum quantumcunque fuerint dissecta, in illo iudicio uiuificari, quod quidam non credunt.

uERS. 14.---Hec est mors secunda. Quasi dicat: Cauete uobis a morte prima, quia ex illa prima sequitur hec secunda.



CAPUT XXI.

uERS. 1.---Et uidi. In hac septima uisione agit de innouatione elementorum, glorificatione sanctorum, describens merita per que sancti ita glorificati sunt. Celum nouum et terram nouam. Immutatio  eris et terre, dubitabilis non est quin per ignem fiat. Sed de aqua dubitatur, nam purgationem in seipsa habere creditur.

uERS. 2.---Sicut sponsam ornatam. Sicut sponsus premittit munera sponse antequam eam ducat, sic Christus Ecclesie fidem et uirtutes et bona opera antequam eam suscipiat in gloria.

uERS. 3.---uocem magnam de throno. Cum dixisset se uidisse innouationem elementorum et glorificationem sanctorum, incognitum id erat, et, ne incredibile uideretur, apponit auctoritatem sanctorum Patrum, qui hoc predixerunt. Ecce tabernaculum. Id est in euidenti est, quod in eadem gloria erit humanitas Christi in qua militauit, et homines eum imitati et ea sunt bene usi.

 Et ipsi populus eius. Id est, in nullo offendentes, quod non esse potest dum sunt in carne mortali.

uERS. 4.---Et mors. uere non erunt ibi lacryme, quia non erit causa lacrymarum.

uERS. 5.---Et dixit. Quasi dicat: Scribe quidquid ostensum est tibi de hac innouatione. Hoc pro utilitate presentium factum est, quibus hec scribere iussus sum. Scribe: quia hec, etc. Iubens scribere, et aliis nuntiare, supponit exhortationem, ut omnes ad hanc innouationem laborent pertinere.

uERS. 6.---Et dixit mihi. Posita auctoritate sanctorum de hac innouatione, ponit auctoritatem ipsius Dei. Factum est. Ne quereret aliquis: Quid post illam innouationem futurum est, dicitur sibi nichil restare faciendum.

 Alpha et omega. Quasi dicat: Hanc innouationem facere potero, quia ego omnia creaui, et in me omnia consummabuntur. Sitienti. Non dabo sitienti ad horam, sed perseueranti.

uERS. 7.---Possidebit hec. Id est, meipsum, qui sum principium omnis beatitudinis.

uERS. 8.---Timidis. Id est: illis qui timore penarum fidem accipere fugiunt, uel acceptam relinquunt, erit eterna damnatio.

uERS. 9.---ueni et ostendam. Descripta gloria quam habituri sunt sancti, dicit quo merito, uel quo auxilio sint accepturi.

uERS. 10.---In montem magnum. Christus est mons, quia munimentum suorum magnum est, quia totum mundum replet, altus, quia insuperabilis.  Ostendit mihi ciuitatem. Et super illum montem ostendit Ecclesie fundamentum.

uERS. 11.---Lumen. Ipsa Ierusalem celestis lucens pro modo suo, est similis Christo, qui fuit in proposito firmus, et lucens in uirtutibus. Iaspidis. Durus est lapis hic, et uiridis: sic Ecclesia nitet fide, et in ea firmata est.

uERS. 12.---Murum. Id est Christum defensorem, qui magnus in Sion, altus cum Patre. uel intellige defensores aliorum, qui sunt magni in uincendo alios. Alii ne uincantur, id est, apostolos uel prophetas, uel angelos ueritatis nuntios. Portas duodecim. Id est, patriarchas, per quorum exemplum alii ad fidem introducuntur. uel porte, apostoli,  qui alios introducunt in Ecclesiam. Angeli, id est, subditi qui perfecte instructi in loco angelorum sunt substituti. Numerus portarum duodecim, que per quatuor mundi partes sub ternario comprehenduntur, ad mysterium pertinet duodecim apostolorum, per quos fides Trinitatis diffunditur per orbem quadripertitum. Nomina inscripta, etc. Id est, memoria sanctorum Patrum ueteris legis est in apostolis, quia quod illi predixerunt futurum, hi docent completum. uel omnes gentes in fide apostolorum et dilectione eorum sunt posite. Unde: Epistola nostra uos estis scripta in cordibus nostris .

uERS. 13.---Ab oriente porte tres. Oriens, Iudei: a quibus sol iustitie ortus est, et in his porte tres, quia in his primum fides Trinitatis, nuntiata  ab apostolis et a prophetis. Aquilo, frigide gentes: que post Iudeos crediderunt. Ab austro, id est a claritate fidei, que est ab aduentu Christi. Ab occasu, id est ab ultima etate mundi que per Eliam et Enoch fidem Trinitatis recipiet.

uERS. 14.---Murus. Id est, fides Christi qua muniuit ipsam ciuitatem, habet duodecim patriarchas, per quos fundatur, quia illi primi hanc fidem tenuerunt, et in illis innituntur quicunque ad fidem accedunt. Et in ipsis duodecim. Quam fidem isti tenent, illi uenturam intellexerunt, et prenuntiauerunt.

uERS. 15.---Et qui loquebatur mecum. uidi ciuitatem istam ita munitam et ornatam, et non omnes ibi uidi equales inter se: sed unumquemque perfectum  pro modo suo. Mensuram arundineam auream. Id est, diuinam Scripturam Dei sapientia compositam, que tangit et illustrat corda fidelium. Ut metiretur ciuitatem et portas eius. Id est, secundum mensuram daret etiam minoribus intelligentiam ipsarum Scripturarum.

In quadro posita est. Quatuor latera, fides, spes, caritas, operatio, que sunt equalia, quia quantum quis credit, tantum sperat: quantum sperat, tantum diligit: quantum diligit, tantum operatur. In quadro ergo, quia robusta fide, longanimis spe, ampla caritate, efficax opere. uel quatuor latera sunt quatuor principales uirtutes, quarum una non debet aliam excedere. In homine ergo est prudentia appetendi boni et uitandi mali, quam sequitur temperantia,  ut a uoluptatibus homo se retrahat: post hec est fortitudo, ut quod intelligit, operetur: dehinc iustitia, ut sic suos actus temperet, ne nimis iustus uel sapiens sibi uideatur. Per stadia. Stadium est locus et cursus et mensura, et octo faciunt milliare, notat autem tendentes ad brauium.

Duodecim millia. Hi perfecti sunt in fide Trinitatis ex quatuor mundi partibus.

uERS. 17.---Mensura hominis. Iuxta litteram sanctus Ioannes ostendit angelum apparuisse sibi in specie hominis, ut aperte denotet eum qui significabatur uerum angelum, id est Filium Dei, et uerum hominem fuisse.

uERS. 18.---Et erat. Dixerat in hac ciuitate esse  muros et portas et fundamenta, et ipsos inter se, alios maiores, alios minores, hic exsequitur qualis sit murus et qualis ipsa ciuitas et fundamenta et porte. Structura muri eius ex lapide iaspide. Id est, si aliquis sit ad hoc instructus ut sit defensor aliorum, hoc habet ex fide quam firmiter tenet et predicat, quam Iaspis uiridis significat, ut sit defensor aliorum. Aurum. Sapientiam denotat aurum; uitrum autem fidei puritatem, qua ore promittit quod corde credit.

uERS. 19.---Iaspis. uiridis est hic lapis, et ideo uirorem fidei immarcescentem significat. uel iaspis est sanctorum fides non marcescens, sed semper in operis uirore perseuerans.

Sapphirus. Similis est sereno celo, qui percussus radiis solis ardentem emittit fulgorem; significat  autem altitudinem spei sanctorum quorum conuersatio in celis est, qui et a uero sole innouati ardentius eterna querunt, et alios querere docent, dicentes: Nostra conuersatio in celis est . Chalcedoni,  Colorem pallentis lucerne hic lapis habet: fulget, etc., usque ad peccatores et fragiles ad se trahunt sibique coniungunt.

Smaragdus.  Quartus nimie uiriditatis super omnes herbas et frondes, adeo ut etiam, etc., usque ad quarta dicitur fides propter quatuor Euangelia.

uERS. 20.---Sardonyx.  Quintus tricolor, niger in imo, candidus, etc., usque ad quod quinque sensibus agitur, quinta dicitur.

Sardius. Sextus sanguinei coloris unicolor, martyrii gloriam significat. Sextus quia sexta feria crucifixus  est Christus. uel Sardius rubee terre habens speciem, significat sanctos qui licet cum mentis sublimes intellectu, tamen fragilitatis sue recordantur attendentes se filios Ade, qui rubra terra dicitur, qui sexta die factus est, unde et sardius sextus inducitur.

Beryllus.  Octauus est predicantium operatio. Lucet beryllus, etc., usque ad cura terrene administrationis ad pallorem actiue uite redeuntes.

Topazius. Nonus ponitur hic lapis, quia rarior et pretiosior, et habet duos colores ex auro et etherea claritate, maxime lucens cum splendore solis tangitur, superans omnium gemmarum claritates, in aspectum suum singulariter prouocans aspicientes, quem si plus polis, obscuras: si nature relinquis,  clarior est: et nichil est carius regibus inter diuitias. Contemplatiuam uitam significat, quam sancti reges omnibus operum diuitiis et gemmis uirtutum preferunt et in eam maxime aspectus suos dirigunt, et tanto amplius, quanto frequentius diuina illustrantur gratia. Ex interna caritate color aureus, ex dulcedine contemplationis ethereus, que ex attritu seculi semper obscurascit, uix enim potest quis simul doloribus attingi, et tranquilla mente celi gaudia intueri. uel si polis, quod si dignitatibus seculi honoras eos, et ornas, obscuras: quia contemplationi minus uacant, uel minori meritis fiunt. Et sicut in octauo est actiua uita, sic in nono contemplatiua que est angelorum, quorum sunt nouem ordines.  Dicunt quidam quod omnium lapidum colores habet, unde et nomen habet, quia pan, id est omne. Et inuenitur in insula Aegypti, que dicitur Topazon, significat sanctos omnibus coloribus uirtutum fulgidos.

Chrysoprasus. In India nascitur uiridis aureeque misture. Quidam etiam purpureus cum guttis aureis, significat eos qui uirorem eterne patrie caritate merentur, et aliam purpuream martyrii ostendunt, et quia exemplum Domini sequuntur, in India, id est, prope ortum solis sunt, et cum Christo regnare exspectant. In denario numero sunt, decalogus impletur per dilectionem, que non finitur. Igitur in chrysopraso opus martyrii signatur et premium. Chryson, aurum: prasos, porrum dicitur.

Hyacinthus. Undecimus est hic lapis, cum ere  mutatur in sereno perspicuus, in nubilo obscurus, significat discretissimos doctores omnibus qualitatibus, moribus, etatibus, intellectibus se contemperantes.

Amethistus. Duodecimus lapis est purpureus, misto colore uiole et rose quasdam flammulas de se effundens. Purpureus color, significat celestis regni habitus, angelice societatis principatum ad quem uenturi sunt sancti. uiola humilem sanctorum uerecundiam cum odore bone operationis. Rosa pretiosam mortem martyrum, qui non modo inter se, sed etiam ad inimicos et persecutores flammas caritatis emittunt. Significat igitur amethistus celestis regni semper memoriam in cordibus humilium, et illam egregiam uirtutem, ut etiam pro inimicis orent,  et de salute eorum curent, que est uirtus uirtutum. Colorum uarietas uirtutum multiplicitas.

uERS. 21.---Et duodecim porte. Quasi dicat: Dixi esse duodecim portas, et cum ita sint duodecim ille porte, id est prophete introducentes ad fidem Trinitatis ex quatuor mundi partibus. Per singulas, id est, per instructionem singulorum; sunt margarite, id est, imitatores eorum, qui de quacunque parte mundi ad fidem Trinitatis uocentur, sunt splendidi uirtutibus. Singule porte, etc. Quasi dicat: Ad hoc ut essent porte, oportuit esse margaritas. Platee ciuitatis aurum. Id est sapientia, uel claritate pleni, mundi a criminali macula. uitrum per lucidum. Id est nullas sordes in se celantes. uel quia possunt mali in operibus nequitiam suam, uelut in speculo,  cognoscere.

uERS. 23.---Non eget sole. Hic sancti egent ad seruitium sole et luna, ibi non: Deus enim plene illuminabit eos. uel, non eget sole, neque luna, id est maioribus uel minoribus predicatoribus.

uERS. 24.---Et ambulabunt. Tanta erit lux in futuro, quod usque ad finem mundi, ambulabunt gentes, id est promouebuntur de bono in melius. In lumine. In spe huius luminis, uel per lumen, uel per lucem, uel per radios cognitionis eius. Reges terre. Id est illi maiores qui regunt terrenitatem suam et aliorum.

uERS. 25.---Et porte. In presenti aliquando subtrahitur predicatio, ne fures intrent et conculcent  dum nox est, id est locus insidiarum: sed quia ibi dies perpetua, omnis timor auferetur.

uERS. 26.---Afferent. Ad similitudinem uictorum qui spolia in suas urbes ferunt.

uERS. 27.---Non intrabit in eam. Dicta honestate ciuitatis, ne quisquam falsus frater ad aliquem horum graduum pertingere presumeret, determinat qui sunt intraturi, qui non.



CAPUT XXII.

uERS. 1.---Et ostendit. Postquam situm ciuitatis, dignitatem eius, et muros et fundamenta ostendit, describit refectionem quam Deus ciuitati prebuit, et in presenti, maxime in futuro. In presentia Deitatis uel imitatione uite Agni, qui proposuit nobis  in se exemplum. Fluuium. Id est aquam fluentem, id est eternam beatitudinem. In specie aque notatur ablutio baptismi, qua ad istam beatitudinem peruenitur. De sede Dei. Id est de illis in quibus principaliter sedebit Deus, quia in illis maxime est, et per instructionem eorum minores coronabuntur.

uERS. 2.---Et ex utraque. Circa flumen, id est, in hac uita habemus lignum uite, id est corpus et sanguinem Christi, in quibus reficimur ultra flumen, id est, in futuro habebimus ipsum presentem. uel per circa flumen, accipiamus tempus ante baptismum, per ultra, illud quod fuit post baptismum, ut denotemus fideles et in ueteri et in noua lege saluatos per Christum, quod significauit Moyses qui duxit filios Isrel usque ad flumen Iordanis, et iehsu filius Naue,  qui de flumine Iordanis duxit eos in terram promissionis. Lignum uite. Quasi dicat: Ipse refectionem dat, ipse etiam dat eis qui pararent eos quibus ipse reddat.

Fructus. Id est prophetas et apostolos in fidem Trinitatis per quatuor mundi partes fructificantes. Et folia ligni. Quasi dicat: Et quod Christus reddet fructum, hoc erit sic, quod apostoli, et post eos alii etiam spargent folia ipsius Christi.

uERS. 6.---Et dixit mihi. Sicut in principio posuit commendationem uisionis, sic etiam iam ad ultimum ponit. Dominus. Et bene debes credere, quia ille qui in potestate habet dona Spiritus sancti, per quem locuti sunt omnia prophete que dixerunt. Angelum suum, etc. Sicut angelus Ioanni, sic Ioannes  commendat discipulis suis: quasi dicat: Non propter me facta est hec annuntiatio mihi, sed ut uos mihi credatis.

uERS. 8.---Et postquam audissem, et uidissem. Hic dat nobis intelligere, quod pro his in ueneratione debemus eum habere, nec tantum eum, sed Deum adorare, et per obseruantiam uerborum libri, purificationem angelorum consequi.

uERS. 9.---Et fratrum tuorum, etc. Non sunt a munere prophetie alieni putandi, qui habent gratiam interpretandi: ut Augustinus, Hieronymus, Ambrosius, Gregorius, etc.

uERS. 11.---Qui nocet, noceat adhuc. Quia posset obiici quod malum esset prophetare malis, cum  grauius essent inde puniendi, dictum est sibi, ne ideo cesset, quia iustum est.

uERS. 14.---Beati qui lauant, etc. Quia dixerat: Nocens noceat, sordens sordescat, ne aliquis malus diceret: Cum sim malus, quare me peniteret? dicit. Non solum beati sunt qui maiorem respuunt persecutionem, sed etiam illi qui contaminauerunt stolas suas quas in baptismo acceperunt, si deinde lauerint eas, et eos peccasse peniteat.

uERS. 16.---Ego iehsu. Commendauit Ioannes librum, per angelum, per sui dignitatem, modo etiam per auctoritatem ipsius Christi. Quasi dicat: Omnes audientes sciant quod ego iehsu misi angelum meum testificari uobis hec. Stella splendida. Clara stella, id est, magna caritas annuntians diem, id  est futuram beatitudinem, per meam resurrectionem in mane factam

 uERS. 17.---Et spiritus, id est Trinitas, que pro puritatis excellentia spiritus dicitur: Et spiritus et sponsa dicunt, etc. Hic etiam subdit testimonium Trinitatis et fidelium, quasi: Ideo debetis recipere, quia spiritus et sponsa, etc. Et qui sitit, ueniat. Non tamen quilibet, sed ille tantum ueniat, qui sitit: id est credere desiderat. Qui uult, accipiat aquam uite gratis. Et non est labor, quia sola uoluntas sufficit.

uERS. 18.---Contestor enim, etc. Postquam commendationem posuit per se, per angelum, per Christum, per Trinitatem, per fideles; qui quosdam sciebat esse in Asia qui pro suis erroribus fouendis aliquid adderent uel demerent, supponit excommunicationem.

 uERS. 21.---Gratia Domini nostri Iesu Christi. Consummatio apostoli in uerbo Christi.





WALAFRIDI STRABI FULDENSIS MONACHI EXPOSITIO IN uIGINTI PRIMOS PSALMOS.






PEZII MONITUM PRAEuIUM.


Apud Augienses nostros occurrit Walafridi abbatis Expositio in psalmos septuaginta sex, incipiens a primo in hunc modum: Omnis Scriptura diuinitus inspirata ueteris ac Noui Testamenti ad imitationem Mediatoris Dei et hominum, hominis Iesu Christi, etc., tomus alter amissus uidetur. Huc usque Ioannes Mabillonius tom. Iu Analectorum, pag. 633. Cuius auctoritatem secutus nullam non operam apud clarissimos Augienses nostros dedi, ut hanc Walafridi sui uiri seculo IX doctrina et uirtute longe celeberrimi Expositionem, e tenebris erutam, beneuole mecum communicarent. Qua in re uiros doctos et diligentes eo indulgentiores ac promptiores habui, quo certiorem spem conceperunt futurum ut eo labore suo non nichil catholice Ecclesie commodaretur. Itaque integram omnium septuaginta sex psalmorum Expositionem, scite ac emendate descriptam, curante rem omnem cl. ac eruditissimo D. P. Aproniano Hueber. priore Mereraugiensi, ad me miserunt, qui celerem eius in meo Thesauro editionem  amicis addixeram. Nec sententiam unquam mutassem, nisi opere probe discusso deprehendissem nucleum et medullam Walafridiane commentationis iam pridem in Glossa ordinaria, que itidem Walafridum Strabum auctorem habet, eruditis exhibitam fuisse. Ne igitur uiris doctis, qui me aliunde in propinandis theologicis non nichil partiorem esse cupiunt, grauior essem, decreui non nisi primorum uiginti psalmorum expositionem, uelut in reliqui operis specimen meo Thesauro inserere. Quod si qui uiri eruditi maius ex hoc specimine discrimen inter Walafridianam psalmorum expositionem et ordinariam in eosdem Glossam animaduerterint quam ego aduerti, censerintque opere fore pretium, si eadem ratione reliquorum  etiam psalmorum explanatio promulgetur: iis tanto promptius morem in sequentibus uoluminibus geram, quanto equius est, ne tantus Augiensium amicorum labor, communi commodo et usui destinatus, omnino depereat.



IN PSALMUM PRIMUM.

uERS. 1, 2.---Beatus uir qui non abiit in consilio impiorum, et in uia peccatorum non stetit: et in cathedra pestilentie non sedit. Sed in lege Domini, etc.

Omnis Scriptura diuinitus inspirata ueteris ac Noui Testamenti ad imitationem Mediatoris Dei et hominum, hominis Christi Iesu fideles inuitat, ut per imitationem ad similitudinem eius peruenire mereamur. Sicut ipse ait: Si quis mihi ministrat, me sequatur; et ubi sum ego, illic et minister meus  erit. Ita apostolus atque euangelista Ioannes: Charissimi, ait, nunc filii Dei sumus, et nondum apparuit quid erimus: scimus quia, cum apparuerit, similes ei erimus, quoniam uidebimus eum sicuti est. Sic ergo et hic primus psalmus docet credentes, ut auctorem et largitorem uere beatitudinis sequantur, declinando a malo, et faciendo bona, ut perueniant ad similitudinem eius, et fiant tanquam lignum plantatum secus decursus aquarum.

Perfecte autem declinat a malo, qui nec delectatur in corde, nec agit in opere, nec alios docet, ut  faciant. Hoc est enim non abire in consilio impiorum, nec stare in uia peccatorum, nec sedere in cathedra pestilentie; sed potius meditari in lege Domini, non necessitate, sed uoluntate, sine cessatione, quod significat die ac nocte. uel, sicut solet Scriptura, diem pro prosperis, et noctem pro aduersis ponere: ut neque letitia rerum temporalium, neque aduersitas transitoriarum mentem sequentis Dominum auertat a meditatione diuine legis. Que quantum sit necessaria, etiam ibi ostenditur, ubi Iosue ministro et conscio legislatoris, qui legem primus et prime didicerat, Dominus precepit, ut uolumen legis non deserat, sed meditetur in illo diebus ac noctibus, ut dirigat uiam suam, et intelligat cuncta que ait.

 Si autem apertius quis requirit quod sit consilium impiorum, multipliciter Scriptura loquitur, et maxime liber qui dicitur Sapientie, ubi ait: Dixerunt impii apud se non recte cogitantes. Et post pauca: uenite, et fruamur bonis que sunt, et utamur creatura tanquam in iuuentute celeriter. Et iterum: Opprimamus pauperem iustum, nec ueterani reuereamur canos multi temporis, etc.

uia uero peccatorum est, de qua Psalmista alibi post talia subiungit: Hec uia illorum scandalum ipsis. Et Dominus ait: Spatiosa uia est que ducit ad mortem. Cathedra autem pestilentie peruersam significat doctrinam, que dupliciter fit: aut aperte ad scelera operum inuitando, sicut Salomon in Parabolis ostendit dicens: Fili mi, si te lactauerint  peccatores, ne acquiescas eis: si dixerint: ueni nobiscum, insidiemur sanguini, abscondamus tendiculas contra insontem frustra, etc. Aut in errorem inducendo, sicut ibi post aliqua sequitur, ubi et hanc cathedram sellam nominat dicens: Mulier stulta, et clamosa, plenaque illecebris, et nichil omnino sciens, sedit in foribus domus sue super sellam. Et post pauca: Aque furtiue dulciores sunt, et panis absconditus suauior: que absque dubio peruersam significant doctrinam: hec namque omnia in tantum reprobi sectantur, et sectando diuine legis meditationem respuunt, et exsecrantur, ut, iuxta Prophetam, odio habeant corripientem in porta, et loquentem perfecte abominentur, dicantque Deo: Recede a nobis, et scientiam uiarum tuarum nolumus.

 Hunc ordinem, quem hic primus psalmus ostendit, plenissime in breui comprehendens, que mala sint declinanda, et que bona facienda, in multis locis sacra Scriptura seruat: sicut illud est huic simile beati Iacobi apostoli dicentis: Abiicientes omnem immunditiam, et abundantiam malitie, in mansuetudine suscipite insitum uerbum, quod potest saluare animas uestras. Et iterum: Resistite diabolo, et fugiet a uobis: appropiate Domino, et appropiabit uobis. Quem etiam ordinem celeberrime tenet Ecclesia in sacramentis renascentium ex aqua et Spiritu sancto, ut prius abrenuntient diabolo, et omnibus pompis uel operibus eius, et postea profiteantur credere se in Deum Patrem omnipotentem, et in Iesum  Christum Filium eius, et in Spiritum sanctum, et Ecclesiam catholicam, ac remissionem peccatorum; et sic tingantur aqua salutari, incorporenturque Ecclesie  ac membra ligni uite effecti incipiant ad eius similitudinem tendere. Quod beatus Paulus uerbis subsequentibus consonans ostendit dicens: Quicunque baptizati sumus in Christo Iesu, in morte ipsius baptizati sumus: consepulti enim sumus cum illo per baptismum in mortem, ut quomodo resurrexit Christus a mortuis per gloriam Patris: ita et nos in nouitate ambulemus. Si enim complantati facti sumus similitudini mortis eius, simul et resurrectionis erimus.

uERS. 3.---Et erit tanquam, etc. Hoc lignum  tempore passionis sue de semetipso ait: Si in uiridi ligno hec faciunt, in arido quid fiet? Ad hoc lignum si preuaricator extenderit manum suam, et sumpserit de fructu eius, uiuet in eternum. Quod et in Apocalypsi uictori promittit dicens: uincenti dabo edere de ligno uite, quod est in paradiso Dei mei.

Decursum autem aquarum, aut Spiritum sanctum intellige, sicut Euangelista Dominum dixisse scribit: Qui credit in me, sicut dicit Scriptura, flumina de uentre eius fluent aque uiue. Quod exponens subiungit dicens: Hoc autem dixit de Spiritu, quem accepturi erant credentes in eum. Cuius opere facta est ipsa incarnatio Saluatoris, secundum quod Gabriel angelus de beata Dei genitrice Maria loquitur ad Ioseph  dicens: Noli timere accipere Mariam coniugem tuam, quod enim in ea natum est, de Spiritu sancto est. Aut eloquia Scripturarum, que prenuntiauerunt de aduentu iusti, futurasque in Christo passiones, et posteriores glorias, sicut ipse iustus et iustificans Dominus apostolis post resurrectionem suam loquitur dicens: Hec sunt uerba que locutus sum ad uos, cum adhuc essem uobiscum: quoniam necesse est impleri omnia que scripta sunt in lege Moysi, et prophetis et psalmis de me. Et: Tunc aperuit illis sensum, ut intelligerent Scripturas, ut ex eis sumerent humorem uitalem, quem credentibus ministrarent, secundum quod Propheta illis promittit dicens: Haurietis aquas in gaudio de fontibus Saluatoris. Nam quod diuina eloquia aquarum nomine  significentur, multis in locis eadem Scriptura testatur: de quibus unum est: Aqua profunda uerba ex ore uiri, et torrens redundans fons sapientie.

Fructus autem et folia huius ligni sunt, que cepit iehsu facere et docere: de quo quidam discipulorum loquebantur: Qui fuit uir propheta potens in opere et sermone coram Deo et omni populo.

Quod uero ait in tempore suo, Apostolus exposuit dicens: Ubi uenit plenitudo temporis, misit Deus Filium suum, factum ex muliere, factum sub lege, ut eos, qui sub lege erant, redimeret, ut adoptionem filiorum reciperemus: que sunt fructus ligni.

Quodque subiungit: et folium eius non defluet, uerborum eius immobilem significat firmitatem. Sic  ipse ait: Celum et terra transibunt, uerba autem mea non transibunt.

De prosperitate autem factorum eius et Pater per Isaiam promittit: uerbum meum, quod egredietur de ore meo, non reuertetur ad me uacuum: sed faciet quecunque uolui, et prosperabitur in his ad que misi illud.

uERS. 4.---Non sic impii, etc. Impii non sic, quemadmodum illi qui per imitationem in tantum ad similitudinem ligni uite proficiunt, ut uidendo beatitudinem et eternitatem eius, ipsi beati et eterni sint, iuxta quod Deus per Isaiam prophetam promittit dicens: Secundum dies enim ligni erunt dies populi mei.

Sed tanquam puluis aridus et infecundus, ut pote  alieni ab humore supra dictarum aquarum, proiiciuntur a soliditate et stabilitate terre in uentum presentis, scilicet Ecclesie et future, proiectique existunt cibus serpentis, de quo scriptum est: Et serpenti puluis panis eius. uentus autem ipse diabolus intelligitur, sicut scriptum est: Aquilo uentus durus. Nomine autem dexter uocatur, qui et spiritus dicitur fornicationis in propheta: et ab Apostolo nominatur spiritus, qui nunc operatur in filiis diffidentie.

uERS. 5.---Ideo non resurgent, etc. Si aliqua hic differentia accipienda est inter impios et peccatores, impii intelligendi sunt, de quibus Dominus dicit: Qui non credit in Filium, iam iudicatus est. Peccatores uero, quibus Iudex dicturus est: Discedite a  me, maledicti, in ignem eternum. Qui resurgent quidem in iudicio, sed non in concilio iustorum, sicut Dominus per Ezechielem prophetam quibusdam comminatur dicens: In concilio populi mei non erunt, et in scriptura domus Isrel non scribentur, nec in terram Isrel ingredientur.

uERS. 6.---Quoniam nouit Dominus, etc. Nouit, id est approbat, et laudans remunerat facta iustorum: sicut per Salomonem dicturum se in iudicio uniuersali Ecclesie promittit dicens: Date ei de fructu manuum suarum, et laudent eam in portis opera eius. In portis uidelicet, in ingressu regni celestis: que porte siue ianue clauduntur fatuis uirginibus, que inter istos remanebunt, quorum iter peribit. Nam et quod perit, Dominus ignorare se  dicit, et quod Dominus nescit, perit: sicut et predictis uirginibus fatuis, et illis, qui dicturi sunt: Domine, Domine, nonne in nomine tuo prophetauimus? etc., ipse Iudex responsurum se esse dicit. Amen dico uobis, nescio uos; uel: nunquam noui uos.



IN PSALMUM II.

uERS. 1.---Quare fremuerunt gentes, et populi meditati sunt inania, etc. Interrogatio est arguendi. Corripit enim populos propheta. Cur fremuerunt contra Dominum Saluatorem, cum causas iracundie non haberent? Inania autem dicit meditatos, quia non impleuerunt quod uoluerunt ut Christus exstingueretur.

 uERS. 2.---Astiterunt reges, etc. Hoc de persecutoribus Domini dicitur, qui et in Actibus apostolorum commemorantur. Astiterunt autem non presentiam significat, sed uoluntatem.

uERS. 3.---Dirumpamus uincula, etc. Quanquam possit et aliter, tamen aptius ex eorum persona accipitur, quos dixit inania meditatos, ut hoc sit dirumpamus uincula eorum, demus operam ut nos non alligent, neque imponatur nobis Christiana religio. Eorum autem, uel Dei Patris et Christi eius, uel Christi et apostolorum.

uERS. 4.---Qui habitat in celis, etc. Repetita sententia est. Nam pro eo quod est, Qui habitat in celis, subsequenter positum est: Dominus. Pro eo quod est, irridebit, subsequenter positum est, subsannabit.  Nihil horum sapere oportet carnaliter, quasi aut buccis Deus irrideat, aut naso subsannet; sed ea uis accipienda est, quam dat sanctis suis, ut futura cernentes, id est nomen Christi, et dominationem peruagaturam in posteros, et uniuersas gentes obtenturam, illos inania meditatos esse intelligant. Hec enim uis, qua ista prescita sunt, irrisio Dei est, et subsannatio. Celos autem animas sanctas accipimus, per quas utique prescientes quid futurum sit, deridebit Deus et subsannabit.

uERS. 5.---Tunc loquetur, etc. Iram et furorem Dei non perturbationem eius oportet intelligi; sed uim, qua iustissime uindicat subiecta sibi ad ministerium uniuersa creatura. Quanquam possit ira Dei recte intelligi etiam ipsa mentis obscuratio, que  consequitur eos qui legem Dei transgrediuntur.

uERS. 6.---Ego autem constitutus, etc. Sion speculationem quidam interpretantur, quam Ecclesiam debemus accipere, ubi quotidie intentio erigitur speculande caritatis Dei. Que mons etiam dicitur propter eminentiam et firmitatem.

uERS. 7.---Dominus dixit ad me, etc. Potest ille dies in prophetia dictus uideri, quo iehsu Christus secundum hominem natus est. Tamen quia hodie presentiam significat, atque in eternitate nec preteritum quidquam quasi esse desierit, nec futurum, quasi nondum sit, potest etiam hodie sempiternam generationem uirtutis et sapientie Dei, qui est unigenitus Filius, fide sincerissima et catholica intelligi.

 uERS. 8.---Postula a me, etc. Ut scilicet gentes nomine Christiano copulentur, et ita a morte redimantur, ut possideantur a Deo.

uERS. 9.---Reges eos in uirga, etc. In uirga ferrea, in inflexibili iustitia, conterens in eis cupiditates terrenas, et ueteris hominis lutulenta negotia.

uERS. 10.---Et nunc, reges, etc. Et nunc, id est iam innouati: spiritales enim significantur, qui iudicant terram: inferius enim nobis est quidquid iudicamus: quidquid uero infra spiritalem hominem est, merito terra nominatur.

uERS. 11.---Seruite Domino, etc. Optime subiectum est, exsultate, ne ad miseriam ualere uideretur, quod dictum est, seruite. Sed rursus ne idipsum uergeret  geret in effusionem temeritatis, additum est, cum tremore, ut ad cautionem circumspectam ualeret.

uERS.12.---Apprehendite disciplinam, etc. Intelligere, et erudiri, hoc est apprehendere disciplinam. In eo autem, quod dicitur, apprehendite, satis significatur presidium quoddam atque munimentum esse aduersus omnia que obesse possent, nisi tanta cura apprehenderetur. Perire uero de uia iusta magna pena est, que ab his formidatur qui aliquid dulcedinis iustitie perceperunt.

uERS.13.---Cum exarserit in breui, etc. Id est cum uindicta uenerit, que impiis et peccatoribus preparatur, non solum eos non attinget qui confidunt in Domino, sed etiam ad beatitudinem illis proficiet, ubi est bonorum omnium summa et cumulus. Quod  autem positum est: in breui, hoc significare arbitror, quia repentinum aliquid erit, cum hoc remotum et longe futurum peccatores existiment.



IN PSALMUM III.

uERS. 1.---Psalmus Dauid, cum fugeret a facie filii sui Absalom.

Dauid, qui interpretatur manu fortis siue desiderabilis, significat Dominum nostrum Iesum Christum, cuius uox in hoc psalmo introducitur loquentis de passione et resurrectione sua. Absalom autem significat Iudam proditorem, siue populum persecutorem. Nam et Iudas adhuc inter apostolos erat, quando Dominus dixit: Non possunt filii sponsi ieiunare, quandiu cum illis est sponsus. Et de populo per Moysen  dicit: Filius primogenitus inter Isrel. ueritas ergo fugit mentem Iude, uel persecutoris populi, cum eos illustrare non destitit. uel sicut Euangelium narrat: Hec locutus est iehsu, et abiit, et abscondit se ab eis. Quod autem Absalom Patris pax interpretatur, bene intelligitur pacem Christum exhibuisse traditori suo, quamuis ille tam scelerate cogitationis interno bello uastaretur: et populo persecutori tam placatus exstitit, ut pro illis Patrem exoraret dicens: Pater, ignosce illis, non enim sciunt quid faciunt.

uERS. 2.---Domine, quid multiplicati sunt, etc. Tam scilicet multiplicati sunt, ut etiam de numero discipulorum non defuerit, qui numero accesserit persequentium.

uERS. 3.---Multi dicunt, etc. Manifestum est  quod nisi desperarent resurrecturum, non utique occiderent. Ergo nec Iudas eum tradidisset, nisi ex eorum esset numero qui Christum contemnerent dicentes: Non est salus ipsi in Deo eius.

uERS. 4.---Tu autem, Domine, susceptor, etc. Gloriam suam Dominum dicit etiam ille, quem sic suscepit Dei uerbum, ut simul cum eo Deus fieret. Caput autem mentem ipsam humanam hic accipiendam puto, que ita adhesit, et quodammodo coaluit excellenti supereminentie uerbi hominem suscipientis, ut in tanta passionis humilitate non deponeretur.

Possunt hec et ex persona Ecclesie accipi. Nam in illo homine et Ecclesia suscepta est a uerbo, quod caro factum est, et habitauit in nobis. Loquatur ergo  simul Ecclesia, et caput eius inter procellas persecutionum constituta per uniuersum orbem terrarum: Domine, quid multiplicati sunt, etc., exaltato capite suo, qui primogenitus a mortuis ascendit in celum.

uERS. 5.---uoce mea ad Dominum, etc. Non corporis uoce, que cum strepitu uerberati eris promitur, sed uoce cordis, que hominibus silet, Deo autem sicut clamor sonat, cum sola anima, nichil carnis nichilque carnalium intentionum in oratione attrahens, loquitur Domino, ubi solus audit. Clamor autem etiam iste dicitur propter uim ipsius intentionis.

De monte uero Patrem exaudisse dicit, id est, de iustitia sua. Iustum enim erat ut innocentem occisum, et cui retributa sunt mala pro bonis, resuscitaret  a mortuis, et digna persequentibus retribueret: Legimus enim: Iustitia tua sicut montes Dei. Sed et Ecclesia exauditur de ipso monte, quod etiam caput eius est, de quo Propheta dicit: Erit mons domus Domini preparatus in uertice montium.

uERS. 6.---Ego dormiui, etc. Non incouenienter animaduerti potest ego, ad significandum quod sua uoluntate mortem sustinuit secundum illud: Propterea me Pater diligit, quoniam ego pono animam meam, et iterum sumam eam: nemo tollet eam a meipso. Bene autem accipitur: Ego dormiui et soporatus sum: ego me passioni permisi, et mors consecuta est. Ecclesie quoque populo dicitur: Surge qui dormis, et exsurge a mortuis, et continget te Christus, quoniam de peccatoribus assumptus est. Non timebo  millia, etc. Non dormienti, non iacenti Deo dicitur, exsurge: sed moris diuinarum Scripturarum est persone Dei tribuere, quod in nobis facit, non quidem ubique, sed ubi congruenter dici potest: uel ut ipse loqui dicatur, quando eius dono loquuntur quique nuntii ueritatis.

uERS. 7.---Quoniam tu percussisti omnes, etc. Contrita sunt, id est in irritum perducta, uerba peccatorum dilacerantium et maledicentium Filium Dei. Possunt et dentes peccatorum accipi principes peccatorum, quorum auctoritate quisque de societate recte uiuentium iam preciditur, et quasi incorporatur male uiuentibus.

uERS. 8.---Domini est salus, etc. Nemo ergo de se presumat, quoniam Domini est saluos facere de  morte peccati. Tu autem, Domine, benedic populum tuum de te salutem sperantem.



IN PSALMUM Iu.

uERS. 2.---Cum inuocarem exaudiuit me, etc. Deus iustitie mee, a quo est iustitia mea, ab angustiis tristitie in latitudinem gaudiorum me duxisti: Tribulatio enim et angustia in omnem animam hominis operantis malum. Qui autem dicit: Gaudemus in tribulationibus, scientes quoniam tribulatio patientiam operatur, patientia autem probationem, probatio uero spem, spes autem non confundit; quia caritas Dei diffusa est in cordibus nostris per Spiritum sanctum, qui datus est nobis, non habet cordis angustias,  quamuis extrinsecus a persequentibus ingerantur. uox autem ista aut Domini Iesu Christi est post resurrectionem suam: aut Ecclesie credentis, et sperantis in eo: Miserere mei et exaudi, etc. Pia mater sibi miserandum esse dicit, si pro filiis eius audiatur oratio, quoniam quidquid membris tribuitur, toti corpori sine dubitatione prestatur.

uERS. 3.---Filii hominum, etc. Saltem usque in aduentum Filii Dei uester error durauerit: quid ergo ultra graui corde estis? quando habituri finem fallaciarum, si presentiam ueritatis non habetis? Cum enim sola ueritas faciat beatos, ex qua uera sunt omnia, ut quid temporalium rerum amore detinemini, ut quid tanquam prima extrema sectamini, quod est uanitas et mendacium? Cupitis enim permanere  uobiscum, que omnia transeunt tanquam umbra.

uERS. 4.---Et scitote quoniam, etc. Quem, nisi eum quem suscitauit ab inferis, et in celo ad dexteram collocauit? Increpatur ergo genus humanum, ut ad eum se tandem ab huius mundi amore conuertant; et sicut gratulantur de illuminatione in hac uita, ita orandum sibi nouerint pro requie post hanc uitam.

uERS. 5.---Irascimini et nolite, etc. Duobus modis intelligi potest. Aut: Etiamsi irascimini, nolite peccare, id est etiamsi surgit motus animi, qui iam propter penam peccati non est in potestate, saltem non ei consentiat ratio et mens, que intus regenerata  est secundum Deum, ut mente seruiamus legi Dei, si adhuc carne seruimus legi peccati. Aut: Agile penitentiam, id est, irascimini uobis ipsis de preteritis peccatis, et ulterius peccare desinite.

Quodque sequitur: que dicitis in cordibus uestris, plena sententia est: que dicitis in cordibus uestris, dicite, id est nolite esse populus, de quo dictum est: Labiis me honorant, cor autem eorum longe est a me. Cubicula autem ipsa sunt corda, de quibus et Dominus monet, ut intus oremus clausis ostiis.

uERS. 6.---Sacrificate sacrificium, etc. Idem dicit in alio psalmo: Sacrificium Deo spiritus contribulatus. Quare non absurde hic accipitur ipsum esse sacrificium iustitie, quod fit per penitentiam. Quid enim iustius, quam ut suis quisque peccatis potius  quam alienis irascatur, seque ipsum puniens mactet Deo? uel certe sacrificium iustitie est opera iusta post penitentiam.

Multi autem sunt stulti, qui de ipsa futura uita, que nobis promittitur, dubitant, uel desperant, qui sepe dicunt: Quis nouit si uera sunt, aut quis uenit ab inferis, ut ista nuntiaret?

uERS. 7.---Signatum est super nos, etc. Hoc lumen est totum hominis et uerum bonum, quod non oculis sed mente conspicitur. Signatum autem dixit in nobis, tanquam denarius signatur regis imagine. Homo enim factus est ad similitudinem et imaginem Dei, quam peccando corrupit. Bonum ergo eius est uerum atque eternum, si renascendo signetur. Non ergo  foris querenda est letitia, sed intus, ubi signatum est lumen uultus Dei.

uERS. 8.---A fructu frumenti, etc. Non uacat, quod additum est sui; est enim et frumentum et uinum et oleum Dei. Isti autem dediti temporalibus uoluptatibus semper exardescunt cupiditatibus, nec satiari possunt: et multiplici atque erumnosa cogitatione distenti, simplex bonum uidere non sinuntur. uir ergo fidelis exsultat et dicit:

uERS. 9.---In pace in idipsum, etc. Recte enim speratur a talibus omnimoda mentis abalienatio a mortalibus rebus, et miseriarum seculi huius obliuio, que nomine obdormitionis et somni decenter et prophetice significatur, ubi summa pax nullo tumultu interpolari potest. Sed hoc post hanc uitam sperandum  est. Quapropter congruenter ultimum adnectit, et dicit:

uERS. 10.---Quoniam tu, Domine, singulariter, etc. Bene ait, singulariter: potest enim referri aduersus illos multos, qui multiplicati a fructu frumenti, uini, et olei sui, dicunt: Quis ostendit nobis bona? Perit enim hec multiplicitas, et singulariter tenetur in sanctis, de quibus dicitur: Multitudinis autem credentium erat anima et cor unum.



IN PSALMUM u.

uERS. 1.---In finem pro ea que ueritatem consequitur, Psalmus Dauid. Intelligitur Ecclesia, que accipit hereditatem in uitam eternam per Dominum nostrum Iesum Christum, ut possideat ipsum Deum,  cui adherens beata sit, secundum illud: Dominus pars hereditatis mee. Quapropter uox Ecclesie est uocate ad hereditatem, et ut ipsa fiat hereditas Dei.

uERS. 2.---uerba mea auribus percipe, etc. Bene ostendit quis iste sit clamor: quando quidem uox corporis auditur, spiritalis autem intelligitur.

uERS. 3.---Intende uoci, etc. Regem Filium solent appellare Scripture. Secundum illud ergo quod dictum est: Per me itur ad Patrem, certe primo rex meus, et deinde Deus meus.

uERS. 4, 5.---Quoniam ad te orabo, Domine, etc. Mane astabo, etc. Non ille es, inquit, qui possit uideri ab eis, quorum ab oculis nox peccatorum nondum recessit. Peracta erroris mei nocte, et discedentibus  tenebris, quas mihi peccatis meis feci, exaudies uocem meam.

Astabo autem, quid est nisi: non iacebo? Iacere uero est in terra quiescere, quod est a terrenis uoluptatibus beatitudinem querere. Non est ergo inherendum terrenis, si uolumus Deum uidere, qui mundo corde conspicitur.

uERS. 6.---Neque habitabit, etc. Id est non sic uidebunt, ut hereant, quia mens eorum reuerberatur luce ueritatis propter tenebras peccatorum, quarum consuetudine fulgorem recte intelligentie sustinere non possunt.

uERS. 7.---Odisti omnes qui operantur, etc. Illos odit, quos in se manere non sinit: non autem manent,  qui eum sustinere non ualent. Mendacium uero est ueritati contrarium. Sed ne quis putet aliquam substantiam uel naturam ueritati esse contrariam, intelligat, ad id quod non est, pertinere mendacium, non ad id quod est. Si enim hoc dicitur, quod est, uerum dicitur: si autem hoc dicitur, quod non est, mendacium. Ideo incipit: Perdes eos, qui loquuntur mendacium, quia recedentes ab eo quod est, ad id quod non est declinant.

uirum sanguinum et dolosum, etc. uirum sanguinum operantem iniquitatem, dolosum autem diligentem mendacium intellige. Solent uero abominati dici exheredati. Hic autem psalmus pro ea est que hereditatem consequitur, que subiicit exsultationem spei sue dicens:

 uERS. 8.---Introibo in domum, etc. Introibo in domum tuam: tanquam lapis, credo, in edificium dictum est. Quid enim aliud domus Dei, quam templum Dei est, de quo dictum est: Templum enim Dei sanctum est, quod estis uos. Cuius edificii lapis angularis est ille quem suscepit ceterna Patri uirtus, et sapientia Dei.

Considerandum uero est quod non dixit: in templo, sed: ad templum: templum enim sanctum corpus Domini est Saluatoris, quod iure adorat Ecclesia: de quo ipse dixit: Soluite templum hoc. Addit uero: in timore tuo, quod magnum est presidium procedentibus ad salutem.

uERS. 9.---Domine, deduc me, etc. Nihil manifestius, quam id tempus eum commendare, quo proficit:  hoc est enim iter, quod non terrarum locis peragitur, sed affectibus animorum. In conspectu tuo, inquit, uiam meam, secundum quod et in oratione Dominica dicitur: Sanctificetur nomen tuum; non quo nobis orantibus sanctificetur, quod per se sanctum est; sed quo petamus, ut quod per naturam sui sanctum est, sanctificetur et in nobis. Ergo et nunc Propheta postulat ut uia Dei, que per se recta est, etiam sibi recta fiat.

uERS. 10.---Quoniam non est in ore, etc. Quomodo potest esse in ore eorum ueritas, quorum cor fallitur de peccato, et pena peccati?

uERS. 11.---Sepulcrum, etc. Adulatores et heretici sepulcra patentia dicuntur, quia cum ipsi sint mortui uitam non habendo ueritatis, mortuos in se  recipiunt, quos uerbis mendacibus necant. Quod autem ait: Iudica illos, Deus, non optat ut eueniat, sed cernit quid uenturum sit.

Decidant, etc. Decidant accusantibus se cogitationibus suis, conscientia sua: et quia multum sunt impii, multum longe eos expelle ab illa hereditate, que intelligendo et uidendo Deo possidetur.

uERS. 12.---Et letentur, etc. Ipse ergo erit eterna exsultatio, ceu templum Dei fiunt iusti.

Et gloriabuntur, etc. Hec est benedictio: gloriari in Deo et habitari a Deo.

uERS. 13.---Domine, ut scuto bone uoluntatis, etc. Bona uoluntas Dei precedit nostram uoluntatem, ut peccatores uocet in penitentiam. Et ipsa sunt arma,  quibus expugnatur inimicus, contra quem dicitur: Quis accusabit aduersus electos Dei? Et iterum: Si enim cum adhuc inimici essemus, Christus pro nobis mortuus est, multo magis reconciliati salui erimus ab ira per ipsum. Hoc inuictissimum scutum, quo pellitur inimicus, desperationem salutis suggerens multitudine tribulationum et tentationum.



IN PSALMUM uI.

uERS. 1.---In finem in carminibus pro octaua psalmus Dauid. Potest dies iudicii octauus intelligi, quod iam post finem huius seculi accepta eterna uita. Tunc non erunt anime iustorum obnoxie temporibus. Et quoniam omnia tempora septem dierum iustorum repetitione uoluuntur, octauus forte ille dictus  est, qui uarietatem istam non habebit, qui meritis tribuens quod debetur, ad uitam eternam sanctos transfert, impios uero damnat in eternum. Quam damnationem metuens orat Ecclesia, dicens:

uERS. 2.---Domine, ne in furore tuo, etc. In die iudicii arguuntur, id est accusantur omnes, qui non habent fundamentum, quod est Christus. Corripiuntur autem, id est purgantur, qui huic fundamento superedificant ligna, fenum, stipulam, et tamen salui erunt quasi per ignem. Iste autem orat, ut in ira Domini nec damnetur, nec emendetur, sed ita hic perfecte sanetur, ut non solum mortem non timeat, sed nec urentis, aut secantis medici manus sustineat. Sequitur itaque et dicit:

uERS. 3.---Miserere mei, Deus, etc. Id est firmamentum  anime uel fortitudo: hoc enim ossa significant. Quapropter ad expositionem pertinet quod subditur:

uERS. 4.---Et anima mea, etc. Quis non intelligat animam luctantem cum morbis suis, diu autem dilatam a medico, ut ei persuaderetur in que mala peccando se precipitauerit? Quod enim facile sanatur, non multum cauetur. Ex difficultate autem sanationis erit diligentior custodia recepte sanitatis.

uERS. 5.---Conuertere, Domine, etc. Conuertens se orat, ut ad eum conuertatur et Deus, sicut dictum est:Conuertimini ad me, et conuertar ad uos, dicit Dominus.

uERS. 6.---Quoniam non est, etc. Intelligit nunc esse tempus conuersionis, quia, cum ista uita transierit,  non restat nisi retributio meritorum. Potest etiam illud intelligi, ut mortem uocet peccatum, quod contempta lege Dei committitur. In qua morte, hoc est, esse immemorem Dei, legem et precepta contemnere, ut infernum dixerit cecitatem animi, que peccantem, id est morientem excipit, et inuoluit. Ab ista morte et ab isto inferno tutam se preberi anima deprecatur, dum molitur conuersionem ad Dominum, et sentit difficultates. Quapropter contexit dicens:

uERS. 7.---Laboraui, etc. Lectus est hoc in loco appellatus, ubi requiescit animus eger et infirmus, id est in uoluptate corporis et omni delectatione seculari, quem lacrymis lauat, qui se ab illo conatur  extrahere, et tanquam dies et noctes alterno affectu cogitur pati: ut, cum dicit: mente seruio legi Dei, tanquam diem sentiat: rursus cum dicit: carne autem legi peccati, inclinetur in noctem, donec omnis nox transeat, et ueniat unus dies, de quo dicitur: mane adstabo tibi. Hoc autem accipimus stratum, quod et lectum: quanquam rigabo amplius sit aliquid quam lauabo: quoniam potest aliquid in superficie lauari, rigatio uero ad interiora pertinet, quod significat fletum usque ad cordis intima.

uERS. 8.---Turbatus est, etc. Propter iram Domini oculum cordis sui profitetur esse turbatum. Quid enim formidolosius quam illum irasci, qui, si non miseretur, exstinguit? Quodque subiungit, inueteraui inter omnes inimicos meos, inuenit se omnibus  uitiis esse uallatum, que quoniam ueteris uite sunt, et ueteris hominis, quo exuendi sumus ut induamur nouo, recte dictum est: inueteraui. In omnibus autem inimicis meis, uel inter ipsa uitia dicit, uel inter homines, qui nolunt ad Deum conuerti. Nam et hi etiamsi nesciunt, etiamsi parcunt, tamen intentione contraria inimici sunt eis qui se ad Deum conuertunt. uerum quia inane non potest esse, quod tam uehementer rogatur, qui fons est omnium misericordiarum, uerissimeque dictum est: prope est Dominus obtritis corde, post tantas difficultates exauditam se anima pia significans , uide quid adiungit:

uERS. 9.---Discedite a me, etc. uel in prophetia dictum est: Discessuri enim sunt, id est separabuntur  a iustis impii, cum iudicii dies uenerit: uel nunc, quia etiamsi pariter atque iisdem conuenticulis continentur; tamen in area nuda iam grana separantur a paleis, quanquam inter paleas lateant.

Exaudiuit Dominus, etc. Crebra eiusdem sententie repetitio non quasi narrantis necessitatem, sed affectum exsultantis ostendit.

uERS. 10.---Erubescant, etc. Hoc illo die implebitur, cum manifestata fuerint iustorum premia, et supplicia peccatorum. Nam usque adeo non erubescunt impii, ut nobis insultare non desinant.

Quanquam et illud hic accipi potest, ut iam, quia gementem et tam sepe diuque flentem Deus exaudiuit, intelligatur liberata a peccatis orare etiam pro inimicis, ut de peccatis suis agant penitentiam   et conuertantur ad Dominum, erubescantque se in prioribus tenebris peccatorum gloriatos. Quod autem addit: ualde uelociter, aut ad optantis affectum, aut ad Christi potentiam referendum est, qui gentes, que pro idolis suis persequebantur Ecclesiam, ad Euangelii fidem tanta temporum celeritate conuertit.



IN PSALMUM uII.

Chusi interpretatur Aethiops, significat diabolum, uel Iudam proditorem, seu populum Iudeorum, qui post acceptam beatitudinem ad peccatorum nigredinem sunt conuersi. Qui etiam filius Iemini, hoc est: filius dextere scribitur; qui licet uitio suo ceciderint  tamen in natura sua boni a Deo creati sunt: hi enim aduersus Christum et Ecclesiam in persecutione pari consensu conspirauerunt.

uERS. 1, 2.---Domine Deus meus, in te speraui, etc. Ne quando rapiat, etc. Dicit Apostolus: Aduersarius uester diabolus tanquam leo rugiens circuit, querens quem deuoret. Itaque cum diceret per pluralem numerum: saluum me fac ex omnibus persequentibus me, singularem postea intulit dicens: ne quando rapiat ut leo animam meam. Non enim ait: ne quando rapiant; tanquam cui non resistat iam perfecto nisi inuidus diabolus, superato omni bello atque aduersitate uitiorum. Quod autem subiungit: dum non est qui redimat, ita intelligendum, ne ille rapiat, dum tu non redimis neque saluum facis.

 uERS. 4.---Domine Deus meus, etc. Quod dicit: si feci istud, inferius quid sit exponit, cum ait: si est iniquitas in manibus meis.

uERS. 5.---Si reddidi, etc. Non ait: si reddidi facientibus, sed retribuentibus mihi mala. Qui enim retribuit, iam aliquid acceperat. Maioris autem patientie est nec ei mala rependere, qui acceptis beneficiis reddidit mala pro nobis, quam si nullo accepto beneficio nocere uoluisset. Et bene addidit: decidam merito ab inimicis meis inanis. Inaniter enim se iactat, qui cum ipse homo sit, cupit se de homine uindicare: et cum superare hominem palam querit, occulte a diabolo superatur, inanis effectus uana et superba letitia, quod quasi uinci non potuit. Intelligens ergo ista, ubi maior fiat uictoria,  iram potius quam hominem uincit.

uERS. 6.---Persequatur inimicus, etc. Inimicum nominat, quem superius leonem appellauit: ipse enim animam persequitur, et si deceperit, comprehendit, uitamque eius conculcando terram facit, cibum uidelicet suum. Non enim tantum leo, sed etiam serpens appellatus est, cui dictum est: terram manducabis. Gloriam quoque eius in puluerem deducit, quem proiicit uentus a facie terre, quod est uana et inepta iactantia tanquam uento elatus pulueris globus.

uERS. 7.---Exsurge, Domine, etc. Non aduersus homines hec precatur, sed aduersus diabolum et angelos eius, quorum possessio peccatores atque impii homines sunt, quibus pena est, cum aufertur  ab eis ista possessio, in qua dominari desiderant. Hanc penam dicit iram Dei aduersus diabolum, ut desinat possidere quos possidet. Quam possessionem dixit fines, ubi uult Deum exaltari potius, id est honorari et glorificari, quam diabolum, dum impii iustificantur et migrant in templum Dei.

Exsurge, Domine Deus meus, etc. Quia humilitatem precepisti, humilis appare, et tu prior imple quod precepisti, ut exemplo tuo uincentes superbiam non possideantur a diabolo.

Synagoga autem populorum, id est credentium per eius humilitatem multitudo, ita eum circumdedit, ut uerissime diceretur: Cecitas ex parte contigit in Isrel, donec plenitudo gentium intraret.

 uERS. 8.---Et propter hanc, etc. Id est propter hanc congregationem regredere in altum, quod resurgendo et in celum ascendendo fecisse intelligitur. Et bene prosequitur:

uERS. 9.---Dominus iudicat populos, etc. Quia inde uenturus est iudicare uiuos et mortuos. Quapropter hec anima, que perfecte orat, uide quemadmodum non timeat iudicii diem, et uere desiderio dicat in oratione:

Iudica me, Domine, etc. Illa est uera innocentia, que nec inimico nocet. Itaque bene iudicari se postulat secundum innocentiam suam, qui uere dicere potuit: si reddidi retribuentibus mihi mala. Quod autem addidit: super me, demonstrat idipsum, quod anima iusta est: Et inquam, si lucerna ardens et lucens diceret:  Iudica me secundum flammam, que super me est: id est non que sum ego, sed qua fulgeo accensa de te.

uERS. 10.---Consummetur nequitia, etc. Consummetur, inquit, perficiatur, id est perueniat ad summam nequitiam, ut possit istud iam uenire iudicium. Sed quoniam non solum dictum est sordibus: sordescat adhuc; sed etiam: iustus iustior fiat, adnectit et dicit: diriges iustum, scrutans corda et renes Deus. Quomodo ergo dirigitur iuste in tanta confusione simulationis, nisi dum scrutatur corda et renes Deus, uidens omnium cogitationes, que nomine cordis significate sunt, et delectationes, que nomine renium intelliguntur? Scrutans ergo cor nostrum, et prospiciens, non nos acquiescere carni et sanguini.  sed delectari in Domino, dirigit iustum in ipsa conscientia coram se, ubi nullus hominum uidet, sed solus ille, qui prospicit, quid quisque cogitet, et quid quemque delectet.

uERS. 11.---Iustum adiutorium, etc. Iustum auxilium est, quod iam iusto tribuitur. Si enim medicinam exhibet, qua sanamur infirmi, quanto magis eam, qua custodiamur sani: quoniam, si cum adhuc peccatores essemus, Christus pro nobis mortuus est, quanto magis nunc iustificati salui erimus ab ira per ipsum. Ita fit, ut scrutans corda et renes Deus, et prospiciens in corde rectas cogitationes, in renibus nullas inferiores delectationes, iustum auxilium prebeat rectis corde, ubi mundis cogitationibus superne delectationes sociantur.

 uERS. 12.---Deus iudex iustus, etc. Iustus, qui reddit unicuique secundum opera sua: fortis, qui etiam persecutores impios, cum sit potentissimus, pro nostra salute tolerauit: patiens, qui ipsos, qui persecuti sunt, non statim post resurrectionem ad supplicium rapuit, sed sustinuit, ut se aliquando ad salutem ab illa impietate conuerterent. Non irascitur per singulos dies, quia adhuc sustinet seruans ultimo iudicio ultimam penam.

uERS. 13, 14.---Nisi conuersi, etc. Et in eo parauit, etc. Secundo aduentu ueniens iudicare uiuos et mortuos Iudex iustus in manifesto splendore claritatis sue iustis suis lumen et terrores impiis coruscabit. Arcum autem Scripturas sanctas appellat, ubi  fortitudine Noui Testamenti, quasi neruo quodam duritia ueteris flexa et edomita est. Hinc tanquam sagitte emittuntur apostoli, uel diuina preconia iaculantur. Quas sagittas ardentibus effecit, quibus percussi, diuino amore flagrarent. uasa uero mortis uel heretici intelliguntur, qui ex eodem arcu, id est ex eisdem scripturis in animas non caritate inflammandas, sed uenenis perimendas insiliunt: quod non contigit, nisi pro meritis: et ob hoc diuine Prouidentie etiam ista dispositio tribuenda est. uel iidem apostoli, quia aliis sunt odor uite in uitam, aliis odor mortis in mortem.

uERS. 15.---Ecce parturiit, etc. Unusquisque iniquus concepit dolorem, dum quid concupiscit illicitum: parturit iniustitiam, cum desiderando meditatur:  parit iniquitatem; quia peccatum, cum consummatum fuerit, generat mortem.

uERS. 16.---Lacum aperuit, etc. Hoc est, quod in alio Psalmo dicitur: in operibus manuum suarum comprehensus est peccator.

uERS. 17.---Conuertetur dolor, etc. Recte erit iniquitas eius super ipsum, cum se iniquitati sue sponte subdiderit: sicut et in alio Psalmo dicitur: iniquitates mee supergresse sunt caput meum; sicut onus graue, grauate sunt super me.

uERS. 18.---Confitebor Domino, etc. Non est ista confessio peccatorum, sed iustitie Dei, ita loquimur: uerus iustus es, Domine, quando et iustos sic protegis, ut per teipsum eos illumines: et peccatores sic ordinas, ut non tua, sed sua malitia puniantur.

 Potest etiam iste psalmus in persona Dominici hominis intelligi, si modo ea que ibi humiliter dicta sunt, ad nostram infirmitatem referantur, quam ille gestabat.



IN PSALMUM uIII.

Torcularia possumus accipere Ecclesias, eadem ratione qua et aream intelligimus Ecclesiam: quia siue in area siue in torculari nichil aliud agitur, nisi ut fructus ab inquinamentis purgentur, que necessaria erant, et ut nascerentur, et ut crescerent, atque ad maturitatem uel messis, uel uindemie peruenirent, sicut nunc agitur, ut non loco, sed affectu interim separentur boni a malis: quamuis simul in Ecclesiis, quantum attinet ad corporalem presentiam, conuersentur. Aliud autem erit tempus,  quo uel frumenta in horrea, uel uina in cellas segregentur.

Solent accipi torcularia etiam martyria, tanquam afflictione persecutionum calcatis eis qui Christi nomen confessi sunt, ut mortalia eorum tanquam uinacea in terra remanserint: anime autem in requiem celestis habitationis emanauerint. uerbum quoque diuinum potest uua intelligi, cum enuntiationis necessitate usurpat uocis sonum, quo in aures perueniatur audientium. Eodem sono uocis tanquam uinacea intellectus tanquam uinum includitur: et sic uua ista in aures uenit, quasi in calcatorio torcularium. Ibi autem discernitur, ut sonus usque ad aures ualeat, intellectus autem memoria eorum,  qui audiunt, uelut quodam loco accipiatur, inde transeat in morum disciplinam et habitum mentis, tanquam de lacu in cellas, in quibus, si negligentia non acuerit, uetustate firmabitur. Acuit namque in Iudeis et hoc aceto Dominum potauerunt.

uERS. 2.---Domine, Dominus noster, etc. Ac si aperte dicat: Domine, qui es Dominus noster, quam te admirantur omnes qui incolunt terram, quoniam tua magnificentia de terrena humilitate super celos eleuata est! Hinc enim apparuit quia descenderis, cum a quibusdam uisus es, et a ceteris creditum, quod ascenderis.

uERS. 3.---Ex ore infantium, etc. Possunt accipi infantes atque lactentes hi quibus dicit Apostolus: Tanquam paruulis in Christo, lac uobis potum dedi,  non escam. Quod significabant illi, qui Dominum precedebant laudantes, in quo ipse Dominus hoc testimonio usus est. Inimicos autem huic dispensationi, que facta est per Christum Iesum, et hunc crucifixum, generaliter accipere debemus omnes, qui uetant cedere incognita, et certam scientiam pollicentur, sicut faciunt heretici uniuersi et illi qui in superstitione gentilium philosophi nominantur. Diabolus uero acerrimus inimicus potest et ultor intelligi; ipsi enim peccantes traduntur in interitum carnis, ut spiritus saluus sit in die Domini. Sed et omnes qui diuina gratia de eius faucibus erepti non fuerint, in eternum possidet.

uERS. 4.---Quoniam uidebo celos, etc. uidebo,  inquit, celos opera digitorum tuorum: id est cernam et intelligam Scripturas, quas operante sancto Spiritu, qui digitus Dei dicitur, per ministros tuos conscripsisti.

Sic ergo destruitur inimicus, cum intelliguntur Scripture predicate usque ad infantium tarditatem. Luna uero et stelle in celis sunt fundate: quia et uniuersalis Ecclesia, in cuius sepe significatione luna ponitur, et particulatim per loca singule Ecclesie, quas nomine stellarum insinuatas arbitror, in eisdem scripturis collocate sunt, quas celorum uocabulo positas credimus.

uERS. 5.---Quid est homo, etc. Quid inter homines et filium hominis distet queri potest. Si enim nichil distaret, non ita poneretur: aut filius hominis, per  disiunctionem. Omnis namque filius hominis homo, quamuis non omnis homo Filius hominis possit intelligi. Adam quippe homo, sed non filius hominis. Christus autem et homo et Filius hominis. Homo itaque dicitur, qui portat imaginem terreni hominis. Huius memor est Deus tanquam absentis. Filium autem hominis, qui portat imaginem celestis, uisitat tanquam presentem: et hoc in susceptione humanitatis Deus uerbum. Unde sequitur:

uERS. 6.---Minuisti eum, etc. Minoratum enim eum paulo minus ab angelis per humilitatem carnalis generationis atque passionis audiuimus et credimus. Quod magnificentius in Hebraico legitur: Minues eum paulo minus a Deo: ubi et equalis Patri secundum  diuinitatem euidenter ostenditur, et minor Patre futurus secundum humanitatem declaratur.

uERS. 7.---Omnia subiecisti, etc. Nihil excipit, cum dicit omnia. Et ne aliter liceret intelligi, sic Apostolus credi iubet, cum dicit: Excepto eo qui ei subiecit omnia. Nec tamen quasi aliquid magnum uidetur adiungere, cum dicit: Oues et boues, etc., nisi oues et boues intelligamus animas sanctas, uel innocentie fructum dantes, uel etiam operantes, ut terra fructificet, id est, ut terreni homines ad spiritalem ubertatem regenerentur. Has ergo animas sanctas non hominum tantum, sed etiam angelorum oportet accipi ex eo quod Dominus dicit reliquisse se nonaginta nouem oues in montibus, id est in sublimioribus locis, et descendisse propter unam. Nam de bubus  facilis expeditio est, quoniam ipsi homines non ob aliud boues dicti sunt, nisi quod euangelizando uerbum Dei angelos imitarentur. Pecora autem campi congruentissime accipiuntur homines in carnis uoluptatibus gaudentes, ubi nichil arduum, nichil laboriosum ascendunt. Campus est enim lata uia, que ducit ad interitum.

uERS. 8.---uolucres celi, etc. uide nunc etiam uolucres celi superbos, de quibus dicitur: posuerunt in celum os suum: uide quam in altum uento portentur, qui dicunt: Linguam nostram magnificabimus, labia nostra a nobis sunt, quis noster Dominus est? Intuere etiam pisces maris curiosos, qui perambulant semitas maris, id est, inquirunt in profundo huius seculi temporalia, que tanquam semite in mari uilescunt  et intereunt. Perambulant autem dixit, ostendens pertinacissimum studium inania et preterfluentia requirentium.

uERS. 10.---Domine, Dominus noster, etc. Decenter post textum sermonis ad caput reditur, quo tritus idem sermo referendus est.



IN PSALMUM IX.

De occultis filii queri potest. Sed quia non addidit cuius, ipsum unigenitum Dei Filium oportet intelligi. Nam et ipse Dominus, cum sine additamento ponit Filium, se ipsum Unigenitum uult intelligi, sicut illud ubi ait: Si uos Filius liberauerit, uere liberi eritis. Que sunt autem occulta filii, ex Hebreo translata editio manifeste ostendit, que dicit: uictori super morte  filii. Quocirca in hoc psalmo obseruanda sunt occulta filii, id est humilis eius aduentus, quo profuit gentibus cum cecitate Iudeorum, et pena, que nunc occulte agitur, nondum damnatione peccantium, sed aut exercitatione conuersorum, aut admonitione ut conuertantur, aut cecitate, ut damnationi preparentur, qui conuerti noluerint. Nam et illud, quod titulo inscribitur: in finem pro occultis filii, et supra dicta ex Hebreo translatio ponit, uictori pro morte filii, decentissime his congruit procul dubio, quibus quippe auctor est Christus, qui dixit: Confidite, ego uici mundum, cum de morte pariter et inferno triumphauit. Ipse et finis, hoc est complementum legis, sicut ait: Non ueni soluere legem, sed adimplere.  Siquidem et uictoriam feret de mundo, finis est futurorum bonorum.

uERS. 2.---Confitebor tibi, Domine, etc. Non in toto corde confitetur Deo, qui de prouidentia eius in aliquo dubitat. Narrat autem omnia mirabilia Dei, quia non solum in corporibus palam, sed et in animis inuisibiliter quidem, sed longe sublimius et excellentius fieri uidet.

uERS. 3.---Letabor et exsultabo, etc. Non in hoc seculo, ubi lethifera letitia est, non in ambitionibus mundi, ubi peccata amara suauia sunt, sed in te, ubi securum gaudium semper sumit augmentum.

Narrabo autem omnia mirabilia tua, potest precipue intelligi ex persona Christi, qui discipulis ait: Omnia quecunque audiui a Patre meo nota feci uobis:  siquidem iam incipit apparere persona Domini in hoc psalmo loquentis. Nam sequitur:

uERS. 4.---In conuertendo, etc. Huius enim inimicus retrorsum conuersus est, quando ei dictum est: Redi retro, Satanas. Tunc enim, qui tentando se preponere cupiebat, retro factus est, in eum nichil ualendo. Hominum quoque nullus eum precedit, et retro esse facit, nisi qui deponens imaginem terreni hominis portauerit imaginem celestis, ea scilicet, que retro sunt obliuiscens, et se ad ea que ante sunt extendens. Nam quod dictum est: Inimicum meum, generaliter accipere non erit absurdum, sicut Hebraica docet editio, que postquam dixit: Canam nomini tuo, Altissime, statim infert: Cum ceciderint inimici mei retrorsum, et corruerint, et perierint a  facie tua. Quare?

uERS. 5.---Quoniam fecisti iudicium, etc. Id est iudicium illud, in quo iudicari uisus sum, meum fecisti, et causam illam, in qua me iustum et innocentem homines damnauerunt, meam fecisti. Hec enim ei militauerunt ad nostram liberationem: sicut naute dicunt uentum suum, quo utuntur ad bene nauigandum.

uERS. 6.---Increpasti gentes, etc. Conuenientius hoc Domino Iesu Christo dici, quam ipsum dicere accipimus. Quis enim alius increpauit gentes, et periit impius, nisi qui posteaquam ascendit in celum, misit Spiritum sanctum, quo completi apostoli cum fiducia predicarent uerbum Dei, et peccata hominum libere arguerent? Qua increpatione periit impius, quia iustificatus  est. Deletumque est nomen impiorum. Non enim appellantur impii, qui Domino uero credunt.

uERS. 7.---Inimici defecerunt, etc. Cuius inimici, nisi diaboli framee defecerunt, que intelliguntur diuerse opiniones erroris, quibus ille tanquam gladiis animas perimit? In finem uero, hoc est in Christo, qui ciuitates eius destruxit, cum exclusit inde principem, de quo dictum est: Princeps huius seculi misus est foras.

Periit memoria, etc. Siue, quia fit strepitus, cum impietas euertitur, siue etiam ipso strepitu pereunte, in quo tumultuatur impietas.

uERS. 8.---Parauit in iudicio thronum, etc. Quia etiam palam manifesteque uenturus est ad uiuos et  mortuos iudicandos, parauit in occulto iudicio sedem suam.

uERS. 9.---Et ipse item palam iudicauit orbem terre in equitate. Id est meritis digna restituens.

uERS. 10.---Et factus est Dominus refugium pauperi, etc. Quid sit adiutor in opportunitatibus, exposuit cum addidit: in tribulatione. Non enim conuertitur anima ad Dominum, nisi cum ab hoc seculo auertitur. Nec opportunus ab hoc seculo auertitur, nisi nugatoriis eius, et noxiis, et perniciosis uoluptatibus labores doloresque misceantur.

uERS. 11.---Et sperent in te, etc. Querentem quippe animam, ubi figat spem, cum ab hoc mundo euellitur, opportune excipit cognitio nominis Dei: nam nomen ipsum Dei usquequaque diuulgatum est,  sed cognitio nominis est, cum ille cognoscitur, cuius nomen est.

uERS. 12.---Psallite Domino, etc. His dicitur, quos non derelinquit querentes se Dominus. Ipse habitat in Sion, que interpretatur speculatio, et gestat imaginem Ecclesie, que nunc est, et cui dictum est: Templum Domini sanctum est, quod estis uos.

uERS. 13.---Quoniam requirens, etc. Quasi responderetur ab his qui missi sunt euangelizare inter gentes studia Dei, et diceretur: Domine, quis credidit auditui nostro? Et: Propter te mortificamur tota die. Aut, quasi aliquis imperitior et minoris fidei quereret dicens: quomodo annuntiabitur, cum infidelitas gentium seuitura sit? conuenienter sequitur dicens: non sine magno fructu eternitatis morituros  in persecutione Christianos, quoniam requirens sanguinem eorum recordatus est.

uERS. 14.---Miserere mei, Domine, etc. Unus interpellat pro sanctis, qui primus pro nobis pauper factus est cum esset diues, cum supra plurali numero diceret: Non est oblitus clamorem pauperum. Et ipse dicit:

uERS. 15.---Qui exaltas me, etc. Exaltatur enim in illo quisque nostrum in membris eius ab omnibus prauis cupiditatibus, que sunt porte mortis, quia per illas itur in mortem. Sunt autem porte filie Sion omnia optima studia, per quas uenitur ad uisionem pacis. In sancta Ecclesia porte sunt etiam filie Sion sacramenta et initia fidei.

uERS. 16.---Exsultabo in salutari tuo, etc. Exsultabo,  id est cum beatitudine continebor a salutari tuo, quod est Dominus noster iehsu Christus, uirtus et sapientia Dei. Deinde animaduertendum quemadmodum seruetur pena peccatori de operibus suis.

In laqueo isto, etc. Laqueus absconditus est dolosa cogitatio: pes anime recte intelligitur amor, qui cum prauus est, uocatur cupiditas, aut libido: cum autem rectus, dilectio uel caritas. In fraudulento ergo consilio comprehensus est pes eorum, cum amore peruenit per fraudem ad uanam letitiam.

uERS. 17.---Cognoscetur Dominus, etc. Hec sunt iudicia Dei, cum reddit unicuique secundum opus suum.

uERS. 18.---Conuertantur peccatores, etc. Id est  dentur in manus suas, cum eis parcitur, et illaqueentur delectatione mortifera.

uERS. 19.---Quoniam non in finem obliuio, etc. Pauperes dicuntur, qui nunc uidentur, quasi in obliuione esse: cum mali florent, et illi tribulantur. Sed patientia eorum, qua nunc portant malos, non peribit, sed remunerabitur in finem.

uERS. 20.---Exsurge, Domine, non confortetur, etc. Imploratur futurum iudicium: quodque dicit: in conspectu tuo, significat, in occulto coram Deo, paucis sanctis et iustis intelligentibus.

uERS. 21.---Constitue, Domine, etc. uidetur Antichristum significare, de quo Apostolus dicit: Cum reuelabitur homo peccati, ut qui nolunt liberari a Filio Dei, et pertinere ad Filium hominis, et esse filii hominum,  id est noui homines, seruiant homini, id est ueteri homini peccatori, quoniam homines sunt. Et quia ille ad tantum culmen inanis glorie uenturus creditur, et tanta ei licebit facere in omnes homines et in sanctos Dei, ut tunc uere nonnulli infirmi arbitrentur Deum res humanas negligere: subiicit tanquam uoce gementium et querentium cur iudicium differatur.

uERS. 22.---Utquid, Domine, recessisti, etc. Id est opportuna despicis, et facis tribulationes ad inflammandos animos desiderio aduentus tui. His enim iucundior est fons ille uite, qui multum sitiunt. Itaque insinuat consilium dilationis dicens:

uERS. 23.---Dum superbit impius, etc. Mirum est et uerum, quanto studio bone spei paruuli incendantur  ad recte uiuendum, comparatione peccantium: quo mysterio agitur, ut etiam hereses esse permittantur, ut probati manifesti fiant inter homines, qui Deo noti sunt. Comprehenduntur autem impii in consiliis, quia cogitationes eorum uincula illis fiunt. Sed quare?

uERS. 24.---Quoniam laudatur peccator, etc. Adulantium lingue alligant animas in peccatis: delectat enim ea facere, in quibus non solum non metuitur reprehensor, sed etiam laudator auditur.

uERS. 25.---Exacerbauit Dominum, etc. Multum irascitur, dum non exquirit, dum quasi obliuiscitur, dum non attendit peccata, et impius per fraudes et scelera ad diuitias honoresque peruenit: quod maxime in illo Antichristo euenturum est, qui usque adeo  beatus uidebitur hominibus, ut etiam Deus putetur. Sed quanta ista ira Dei sit docent sequentia.

uERS. 26.---Non est Deus in conspectu eius, etc. Quantam ergo penam patitur, qui secundis rebus peccatorum suorum eo perducitur, ut non sit Deus in conspectu eius: id est deseratur luce ueritatis, et contaminentur uie eius in omni tempore, id est cogitationes et consilia eius immunda sint?

Auferuntur iudicia tua, etc. Animus enim male sibi conscius, dum sibi uidetur nullam penam pati, credit quod non iudicet Deus: et sic auferuntur iudicia tua, Deus, a facie eius; cum hec ipsa sit magna damnatio. Omnium inimicorum suorum dominabitur, quia reges omnes superaturus traditur, et solus regnum  obtenturus, quando etiam secundum Apostolum in templo Dei sedebit; extollens se super omne quod colitur et quod dicitur Deus.

uERS. 27.---Dixit enim in corde suo, etc. Id est, fama mea et nomen meum de hac generatione in generationem posterorum non transiet, nisi artibus malis adipiscar tam excelsum principatum, de quo posteri tacere non possint. uel certe de humana generatione in diuinam generationem rebus magicis transiturum se arbitrabitur.

Sciendum autem quod Hebraica translatio significat illum damnatum hominem ita a diabolo suadendum, ut se putet in eternum sine ulla aduersitate regnaturum; que ita dicit: Loquitur in corde suo: Non mouebor: in generatione et generatione ero sine  malo.

uERS 28.---Cuius maledictione os plenum est, etc. Magnum enim maledictum est tam nefandis artibus celum appetere, et ad capiendam eternam sedem talia merita comparare. Sed hac eius maledictione os eius plenum est. Non enim habebit effectum ista cupiditas, sed infra omnes eius tantum ualebit ad eum perdendum, quia hoc sibi ausus est polliceri. Cum amaritudine et dolo, id est ira insidiisque, quibus in suas partes conuersurus est multitudinem. Quod uero sequitur: Sub lingua eius labor et dolor, ad illud refertur quod dixit in corde suo: Non mouebor, et propterea sub lingua eius, non in lingua eius, quoniam tacite ista cogitaturus est, hominibus autem talia locuturus, ut bonus et iustus et Dei Filius  uideatur.

uERS. 29.---Sedet in insidiis, etc. Quibus diuitibus, nisi eis, quos huius seculi muneribus cumulabit? Et ideo in insidiis cum his sedere dictus est, quoniam falsam ipsorum felicitatem ad deiiciendos homines ostentabit. In occultis autem puto dictum esse, ubi non facile intelligitur quid appetendum, quidue fugiendum sit. Innocentem uero interficere est ex innocente facere nocentem.

uERS. 30.---Oculi eius in pauperem respiciunt, etc. Iustos enim maxime persecuturus est, de quibus dictum est: Beati pauperes spiritu. Leonem autem in spelunca dicit eum, in quo et uis et dolus operabitur. Prima enim persecutio Ecclesie uiolenta fuit,  cum proscriptionibus, tormentis, cedibus Christiani ad sacrificandum cogerentur. Altera persecutio fraudulenta est, que nunc per huiuscemodi hereticos et falsos fratres agitur. Tertia superest per Antichristum uentura, qua nichil est periculosius, quoniam et uiolenta et fraudulenta erit. uim habebit in imperio, dolum in miraculis. Ad uim relatum est, quod dictum est Leo: ad dolos, quod dictum est: in spelunca sua. Et rursum ipsa repetita sunt conuerso ordine: Insidiatur ut rapiat, etc. Nam insidie ad dolum pertinent, rapere uiolentie deputatur. Item que sequuntur ipsa sunt:

uERS. 31.---In laqueo suo humiliauit, etc. Laqueus enim bene significat insidias: dominatio uero  terrorem aptissime insinuat: unde ait: inclinabit et cadet, etc.

uERS. 32.---Dixit enim in corde suo, etc. Hec est inclinatio et casus miserrimus, dum animus humanus in suis iniquitatibus quasi prosperatur, et parci sibi putat, cum excecatur, ut seruetur ad ultimam opportunamque uindictam, de qua nunc iam loquitur dicens:

uERS. 33.---Exsurge, Domine Deus, exaltetur, etc. Id est manifesta sit potentia tua. Laborans enim Ecclesia illis temporibus tanquam nauis in magnis fluctibus et procellis quasi dormientem excitat Dominum, ut imperet uentis, et tranquillitas redeat. Iam itaque manifesto iudicio intelligentes et exsultantes dicunt:

 uERS. 34.---Propter quid irritauit impius Deum, etc. Id est quid profuit tanta mala facere? Deinde sequitur:

uERS. 35.---uides quoniam tu laborem, etc. Sensus iste pronuntiationem querit, in qua si erratum fuerit obscuratur. Sic enim dixit in corde suo impius non requiret Deus, quasi Deus laborem et dolorem consideret, ut tradat eos in manus suas, id est quasi laborare et dolere timeat, et propterea illis parcat, ne onerosa sit illi pena eorum, aut ne iracundie tempestate turbetur: quomodo plerumque homines faciunt dissimulata uindicta ne laborent, aut doleant.

Tibi derelictus est, etc. Ideo enim pauper est, id est omnia huius mundi temporalia bona contempsit,  ut tu sis tantum spes eius. Orphanum autem dixit, cui moritur pater hic mundus, per quem carnaliter genitus est, sed potest iam dicere: Mihi mundus crucifixus est, et ego mundo. Talibus enim orphanis pater fit Deus, quibus dicit: Ne dicatis uobis patrem in terris.

uERS. 36.---Contere brachium peccatoris, etc. Illius scilicet, de quo supra dicebatur: omnium inimicorum suorum dominabitur. Brachium ergo eius dixit potentiam eius. Queretur autem peccatum eius, id est iudicabitur de peccato suo: nec inuenietur, quia periet ipse pro peccato suo.

uERS. 37.---Dominus regnabit in eternum, etc. Gentes posuit peccatores et impios.

uERS. 38.---Desiderium pauperum, etc. Desiderium  illud, quo estuabant, cum in angustiis et tribulationibus huius seculi Domini diem concupiscerent.

Preparatio autem cordis illa est, de qua in alio psalmo canitur: Paratum cor meum, Deus, paratum cor meum: de qua et Apostolus: si autem, quod non uidemus, speramus, per patientiam exspectamus. Iam uero aurem Dei non membrum corporeum, sed potentiam esse, qua exaudit, regulariter debemus accipere. Non enim corporeum fas est putare, quod Dominus Deus non sonantem uocem, sed preparationem cordis audiuit.

uERS. 39.---Iudicare pupillo et humili, etc. Aliud iudicare pupillum, aliud iudicare pupillo. Iudicat  pupillum etiam, qui condemnat: iudicat autem pupillo, qui pro pupillo profert sententiam. Homines autem sunt non solum de quibus dictum est: Constitue, Domine, legislatorem super eos, ut sciant gentes, quoniam homines sunt; sed etiam ille, qui eodem loco intelligitur poni super eos, homo erit, de quo nunc dicitur: ut non apponat ultra magnificare se homo super terram, cum uenerit scilicet Filius hominis iudicare pupillo, qui exuit ueterem hominem, atque hoc modo tanquam extulit patrem.



IN PSALMUM X.

Psalmus iste canitur aduersus hereticos, qui nos ab uberibus matris Ecclesie auertere moliuntur, affirmantes quod apud ipsos sit Christus, et quasi  pie admonentes, ut ad eos transeundo transmigremus in Christum, quem se habere mentiuntur. Nam cum multis nominibus Christus in prophetia allegorice insinuaretur, etiam mons appelatus est: Istis itaque respondendum est ita:

uERS. 2---In Domino confido, quomodo dicitis, etc. Unum enim montem teneo, in quo confido, quomodo dicitis, ut ad uos transeam, tanquam multi sint Christi?

uERS. 3.---Quoniam ecce peccatores, etc. Tetenderunt arcum, Scripturas uidelicet, quas carnaliter interpretando, uenenatas sententias inde emittunt. Parauerunt sagittas in pharetra, eadem uerba scilicet, que scripturarum auctoritate iaculantur, ut cum senserint Ecclesie lumine propter multitudinem  imperitorum et carnalium obscurato, non se posse conuinci, corrumpunt mores bonos colloquiis malis.

uERS. 4.---Quoniam que perfecisti destruxerunt, etc. Omnes heretici, quantum in ipsis est, destruxerunt laudem, quam ex ore infantium et lactentium perfecit Deus, dum questionibus uanis et scrupulosis exagitant paruulos, et nutriri fidei lacte non sinunt. Quod si heretici, aut Iudei laudem uel legem Dei destruxerunt, Christus quid fecit, qui dixit: Pacem meam do uobis: quam illi nefanda dissensione uiolarunt?

uERS. 5.---Dominus in templo sancto suo, etc. Ita uero, sicut Apostolus dicit: Templum enim Dei sanctum est, quod estis uos. In hoc templo sancto suo  Dominius est, quod constat ex multis membris sua queque officia gerentibus, in unam edificationem caritate constructis. Ipsum intelligitur et celum, in quo regnat, et unde iudicat Deus.

Oculi eius in pauperem, etc. Quippe cui derelictus est pauper, et qui factus est refugium pauperi. Filios autem hominum de ueteribus per fidem regeneratos accipe. Hi enim quibusdam Scripturarum locis obscuris tanquam clausis oculis Dei exercentur, ut querant: et rursus quibusdam locis manifestis tanquam apertis oculis Dei illuminantur, ut gaudeant, et ista in sanctis libris crebra apertio atque operatio tanquam palpebre sunt Dei, que interrogant, id est probant filios hominum, qui  neque fatigantur rerum obscuritate, sed exercentur, neque inflantur cognitione, sed confirmantur.

uERS. 6.---Dominus interrogat iustum et impium, etc. Quid ergo metuimus, ne aliquid nobis obsint impii, si forte nobiscum sacramenta non sincero corde communicant, quando ille interrogat iustum et impium, et anime tantum sue nocet dilector iniquitatis?

uERS. 7.---Pluet super peccatores, etc. Pluet, ad uerba predicantium retulit celo manantia, que piis imbres sunt: male autem intelligentibus aut non credentibus laquei. Illi enim bene intelligendo in fide fructificant: isti male tractando animas suas modo peruersitatis strangulant. Pena uero eorum est  atque exitus, per quos blasphematur nomen Dei, ut primum cupiditatum suarum igne uastentur, deinde malorum operum pudore a cetu beatorum abiiciantur, postremo arrepti atque submersi ineffabiles penas Iuant: hec enim pars est calicis eorum. Calicem autem proptera puto appellatum, ne quid preter modum atque mensuram uel in ipsis peccatorum suppliciis per diuinam prouidentiam fieri arbitremur.

uERS. 8.---Quoniam iustus Dominus, etc. Pro iustis iustitie intelliguntur posite. In multis enim iustis tanquam multe iustitie uidentur esse, cum sit una Dei, cuius omnes participant: tanquam si una facies intueatur plura specula, quod in illa singulare est, de illis pluribus pluraliter redditur. Facies autem  Dei est potentia, qua dignis innotescit. Aut certe equitatem uidit uultus eius, quia non se prebet cognoscendum malis, sed bonis. Et ipsa est equitas.



IN PSALMUM XI.

Octaua potest intelligi dies iudicii, aut certe Euangelicam predicationem figurat, in qua Iudei uel heretici decalogum legis transgrediendo uelut in undenario numero lapsi sunt. Unde corpus Ecclesie, quod unius et uocis et cordis, Dominum orat, ut ab eorum damnatione eripiatur:

uERS. 2.---Saluum me fac, Domine, quoniam, etc. Defecit sanctus, id est non inuenitur, sicut loquimur, cum dicimus: defecit frumentum, aut defecit pecunia. ueritas autem una est, qua illustrantur  anime sancte. Sed quoniam multe sunt anime, in ipsis multe ueritates dici possunt; sicut ab una facie multe in speculis imagines apparent.

uERS. 3.---uana locuti sunt unusquisque, etc. Proximum omnem hominem oportet intelligi, quia nemo est cum quo sit operandum malum, et dilectio proximi malum non operatur. Quod autem bis ait: in corde et corde, duplex cor significat: qui enim in corde suo scit uerum esse, quod uerum est, quodammodo alio corde suppressa ueritate dolo instigante mentitur.

uERS. 4.---Disperdat Dominus uniuersa labia, etc. Uniuersa dixit, ne quis se exceptum putet. Linguam autem magniloquam superbiam intellige.

 uERS. 5.---Qui dixerunt linguam nostram, etc. Superbi hypocrite significantur, in sermone suo spem ponentes ad homines decipiendos, et Deo non sunt subditi.

uERS. 6.---Propter miseriam inopum, etc. Hoc de persona Dei Patris accipiendum, qui propter inopes et pauperes, id est, inopia et paupertate bonorum spiritualium egentes, Filium suum misit.

Ponam in salutari, etc. In salutari, in Christo accipiendum est secundum illud: quia uiderunt oculi mei salutare tuum; in quo intelligitur posuisse quod ad miseriam inopum auferendam et consolandum gemitum pauperum pertinet. Fiducialiter uero egit in eo, secundum illud in Euangelio: Erat enim docens eos tanquam potestatem habens.

 uERS. 7.---Eloquia Domini, eloquia casta, etc. Casta, id est nullo adulterata mendacio, sed ad uicem argenti, quod examinatur, septemplici Spiritus sancti igne probata. Quod autem ait: probatum terre, manifestius Hebraica editio posuit, separatum a terra.

uERS. 8.---Tu, Domine, seruabis nos, etc. Hic tanquam inopes et pauperes, ibi tanquam opulentos et diuites.

uERS. 9.---In circuitu impii ambulant, etc. In circuitu ambulant. Id est, in temporalium rerum cupiditate, que septem dierum repetito circuitu tanquam rota uoluitur, et ideo non perueniunt in octauam, id est in eternum, pro qua iste psalmus titulatus est. Multiplicantur autem filii hominum,  hoc est, iusti secundum altitudinem Dei, quando eunt de uirtute in uirtutem.



IN PSALMUM XII.

uERS. 1.---Usquequo, Domine, obliuisceris me in finem? etc. Id est differs me ad intelligendum Christum spiritualiter, qui est sapientia Dei, et rectus finis omnis intentionis anime. Auertere enim faciem Deus dicitur, dum non dat anime notitiam sui, que adhuc purum mentis oculum non habet.

uERS. 2.---Quandiu ponam consilium in anima, etc. Consilio non opus est nisi in aduersis, Ergo, quandiu ponam consilium in anima mea, ita dicitur: quandiu ero in aduersis? Aut certe responsio est, ut iste sit sensus: Tandiu, Domine, obliuisceris  me in finem, et tandiu auertis faciem tuam a me, quandiu ponam consilium in anima mea, ut perfecte operetur misericordiam. Non eum dirigit Deus in finem, neque notitiam sui plenam, quod est facie ad faciem, prebet illi. In eo etiam, quod subiungit: dolorem in corde meo per diem, subauditur, quandiu ponam? Per diem uero aut continuationem significat, aut dies pro tempore intelligitur, a quo se quis desiderans exui dolorem ponit in corde, deprecans ad eterna conscendere et humanam diem non pati.

uERS. 3.---Usquequo exaltabitur inimicus, etc. Inimicus iste diabolus est, siue populus impius, uel consuetudo carnalis.

 uERS. 4.---Respice autem refertur ad id quod dictum est: Usquequo obliuisceris me in finem?

uERS. 5.---Illumina oculos meos, ne unquam, etc. Orat oculos sui cordis illuminari, ne delectabili defectu peccati claudantur. Diaboli quippe insultatio metuenda est, qui detestabili consuetudine tunc efficitur letus, quando eos quos deceperit, se cognouerit possidere.

Qui tribulant me exsultabunt, etc. Tribulantes sunt diaboli et angeli eius, qui non exsultauerunt de iusto uiro Iob, cum eum tribularent, quia non est motus, id est, de stabilitate fidei non recessit. Idipsum autem quod non mouetur homo, et fixus in Domino permanet, non sibi debet tribuere, ne cum se gloriatur non esse motum, ipsa superbia moueatur.

 uERS. 6.---Exsultabit cor meum in salutari, etc. In salutari tuo, hoc est in Christo Iesu, exsultabit cor meum, qui tribuit mihi bona spiritalia, non ad humanum diem pertinentia. Propter quod psallam nomini Altissimi, id est, cum gaudio gratias ago, et ordinatissime utor corpore, quod est cantus anime spiritualis. Si autem aliqua hic differentia consideranda est, cantabo corde, psallam operibus Domino, qui solus uidet: nomini autem Domini, quod apud homines innotescit, quod non illi sed nobis est utile.



IN PSALMUM XIII.

Finis legis Christus. Ad illum redimus, quando incipimus uiam bonam ingredi: ipsum uidebimus,  cum peruenerimus. Et ideo ipse finis, quem Iudei uidentes humilem in assumpta carne uenisse, non intellexerunt ipsum esse qui predictus fuerat a prophetis. Ideo sic incipit psalmus:

uERS. 1.---Dixit insipiens in corde suo, etc. Quod ideo grauius, quia non tantum labiis dixerunt, sed in corde, ut malo uoto peior incredulitas iungeretur. Potest hoc et de gentibus intelligi, qui prouidentiam diuinam negantes casibus mundum estimant gubernari.

Corrupti sunt et abominabiles, etc. Id est, dum amant hoc seculum, et non amant Deum, ipsa sunt studia, que corrumpunt animam, et sic excecant, ut possit etiam dicere insipiens in corde suo: Non est Deus: sicut enim non probauerunt Deum habere  in notitia, dedit illos Deus in reprobum sensum, ut nefandissima incredulitate maculati, abominabiles Domino suis erroribus redderentur. Quod uero ait, usque ad unum, uel cum ipso uno potest intelligi, ut nullus hominum intelligatur; uel preter unum, ut intelligatur Dominus Christus, sicut dicimus: iste ager usque ad mare est, non utique simul computamus et mare. Et iste est melior intellectus, ut nemo intelligatur fecisse bonitatem usque ad Christum, quia non potest quisque hominum, nisi ipse donauerit, facere bonitatem. Et illud unum est: quia usquequo quisque cognoscat unum Deum, non potest facere bonum.

uERS. 2.---Dominus de celo prospexit super filios  hominum, etc. Super Iudeis potest intelligi, ut honoratius eos appellauerit filios hominum propter unius Dei cultum in comparatione gentilium. Prospicit autem Dominus, ut uideat per animas sanctas suas, quod significat id quod dictum est, de celo. Nam per seipsum nichil eum latet: nisi forte eo modo intelligatur dictum, ut uideat, id est, uidere faciat: sicut Abraham dictum est: Nunc cognoui, quod timeas Deum, id est, nunc cognoscere feci.

uERS. 3.---Omnes declinauerunt, etc. Id est, Iudei tales facti sunt, quales et gentes.

Sepulcrum patens est, etc. In sepulcro patente aut uoracitas significatur inhiantis gule, aut in allegoria, qui occidunt, et quasi deuorant interfectos eos, quibus morum suorum peruersitatem suadent. Cui  simile est, e contrario, quod Petro dictum est, Macta, et manduca, ut in suam fidem et bonos mores gentes conuerteret. Patet uero quod sequitur: Linguis suis dolose agebant. Comes quippe est uoracibus adulatio et omnibus malis. uenenum autem dolum dicit; aspidum uero, quia nolunt audire uerba incantantis. Aspidi enim Iudei aptissime comparantur, qui aduersum uerba salutaria induxerunt miseri lethiferam surditatem.

Quorum os maledictione, etc. Pedes appellat consilii progressus, quibus de incepto mouemur ad exitus rerum. Nam quod dixit ueloces, ostendit, moderationis illis consilia defuisse. Ad effundendum sanguinem, diuinum uidelicet Saluatoris, ut scelerate rei crescat immanitas actionis.

 Contritio et infelicitas in uiis eorum, etc. Omnes malorum hominum uie plene sunt laboribus et miseria. Unde non cognouerunt uiam pacis, que dicit: uenite ad me, omnes qui laboratis et onerati estis, et ego reficiam uos, et discite a me quia mitis sum et humilis corde, et inuenietis requiem animabus uestris: iugum enim meum lene est, et sarcina mea leuis est.

uERS. 4.---Nonne cognoscent omnes, etc. Omnibus impiis Dominus iudicium comminatur, dicens, in retributione generali cognoscere uindictam, qui nunc operantur sub libertate malitiam. Qui deuorant, inquit, plebem meam sicut escam panis: id est, quotidie. Cibus enim panis quotidianus est, deuorant etiam populum, quia sua commoda ex illo capiunt, non ferentes ministerium suum ad gloriam Dei, et  ad eorum, quibus presunt, salutem.

uERS. 5.---Dominum non inuocauerunt, etc. Non enim uere inuocat Dominum, qui desiderat que illi displicent. Iudei quoque timuerunt regnum terrenum amittere, ubi non erat timor. Dixerunt enim: Si dimittimus eum sic, omnes credent in eum, et uenient Romani, et tollent nobis et gentem et locum; et amiserunt regnum celorum, quod timere debuerunt. Et hoc de omnibus temporalibus commodis intelligendum est, quorum amissionem cum timent homines, ad eterna non ueniunt.

uERS. 6.---Quoniam Dominus in generatione etc. Ad superiora refertur, quod dicitur quoniam Deus in generatione iusta est, ut sit sensus: Nonne  cognoscent omnes, qui operantur iniquitatem, quoniam Deus in generatione iusta est, id est, non in eis qui diligunt seculum. Iniustum est enim relinquere seculorum conditorem et diligere seculum, et seruire creature quam Creatori. Consilium inopis confudistis, etc., id est, contempsistis humilem aduentum Dei, quia non in eo uidistis pompam seculi, ut hi, quos uocabat, in Deo solo spem ponerent, non in rebus transeuntibus.

uERS. 7.---Quis dabit ex Sion, etc. Quis dabit? subauditur: nisi ipse, cuius humilitatem contempsistis. Ipse enim in claritate uenturus est ad iudicium uiuorum et mortuorum, regnumque iustorum, ut quoniam isto humili aduentu facta est cecitas ex parte in Isrel, ut plenitudo gentium intraret, illo  alio fiat quod sequitur: et sic omnis Isrel saluus fieret. Pro Iudeis Apostolus etiam illud Isaie testimonium accepit, quod dictum est: ueniat ex Sion, qui eripiat, et auertat impietatem ex Iacob, sicut hic positum est: Quis dabit ex Sion salutare Isrel? Si autem, ut plerumque solet, ex Iacob Iudeorum populus, per Isrel intelligitur gentium, considerandum est diuersis causis, quam propria uerba tributa sunt. Ait enim: Exsultabit Iacob, id est inenarrabili gaudio cumulabitur, quando uiderit quod ardentissima desiderabat spe; letabitur Isrel, qui non speratam suscepit medicinam.



IN PSALMUM XIu.

uERS. 1.---Domine, quis habitabit in, etc. Quanquam  aliquando ponatur tabernaculum, etiam pro habitatione sempiterna, tamen cum proprio accipitur, tabernaculum belli res est. Ad tempus enim cum diabolo dimicamus, et tunc opus est tabernaculo, quo nos reficiamus, quod significat maxime fidem temporalis dispensationis, que pro nobis acta est temporaliter per incarnationem Domini. Mons uero sanctus ipsam eternam habitationem significat. Sed intuere quam pulchre per uarios sensus apta uerba distinguantur: In tabernaculo, dicitur, quis habitabit? de illo qui adhuc in huius seculi agone contendit; in monte, quis requiescet? quando iam unusquisque fidelium per labores huius seculi eterne pacis securitate reficitur.

uERS. 2, 3.---Qui ingreditur sine macula et operatur  iustitiam. Qui loquitur, etc. Nonnulli enim in labiis habent ueritatem, in corde non habent; tanquam si aliquis dolose ostendit uiam, sciens in ea esse latrones, et dicat: Si hac ieris, tutus a latronibus eris, et contingat ut uere ibi non inueniantur. uerum ille locutus est in corde suo, aliud enim putabat, et nesciens uerum dixit. Ergo parum est uerum loqui, nisi etiam in corde ita sit. In lingua uero agitur dolus, cum aliud ore profertur, aliud pectore legitur.

Nec fecit proximo suo malum, etc. Proximum omnem hominem accipi oportere notum est: aduersus quem opprobrium non accipit, qui non libenter ac temere credit criminatori.

 uERS. 4.---Ad nichilum deductus est, etc. Ista perfectio est, ut nichil in homine ualeat malignus. Et ut nichil sit in conspectu eius, certissime nouerit malignum non esse, nisi cum animus a suo Creatore eterno et incommutabili ad creature speciem auertitur, que de nichilo facta est. Timentes autem Dominum glorificat, qui potest dicere cum Propheta: Mihi autem nimis honorificati sunt amici tui, Deus.

Qui iurat proximo suo et non decipit, etc. Ista non sunt magna: sed qui nec ista potest, multo minus potest loqui ueritatem in corde suo, et non agere dolum in lingua sua, sed ut est in corde, uerum ita proferre, et habere in ore Est, est, Non, non, et non facere proximo suo malum, id est nulli homini; et  opprobrium non accipere aduersus proximum suum, que sunt perfectorum, in conspectu quorum ad nichilum deductus est malignus. Tamen etiam ista minora ita concludit

uERS. 5.---Qui facit hec, non mouebitur in eternum.



IN PSALMUM Xu.

Rex noster in hoc psalmo loquitur ex persona susceptionis humane, de quo titulus regalis tempore passionis inscriptus emicuit: iehsu Nazarenus rex Iudeorum. Sed ipsi in hoc loco ueraciter Iudei intelliguntur, qui fidem Christi corde retinent ad iustitiam, et ore confitentur in salutem.

uERS. 1, 2.---Conserua me, Domine, quoniam speraui in te. Dixi Domino: Deus meus es tu, quoniam  bonorum meorum non eges. Quoniam bonis meis non exspectas tu fieri beatus. Que uerba, si ex persona Domini accipienda sunt, notandum ualde quam aptissime congruant titulo, qui in Hebraico ita legitur: humilis et simplicis Dei, illius uidelicet qui dixit: Discite a me, quia mitis sum, et humilis corde. Animaduertendum quoque, quod solus ille ueraciter Dominus sit, qui, secundum quod hic excellentissime definitur, bono serui non eget. Non enim Deo, sed nobis prestamus, si bene agimus.

uERS. 3.---Sanctis qui sunt in terra eius, etc. Sanctis qui in terra uiuentium spem suam posuerunt, ciuibus Herusalem celestis, quorum conuersatio spiritualis per anchoram spei in illa patria figitur,  que recte Dei terra nominatur, quamuis adhuc in his terris carne uersentur, miras fecit Pater uoluntates meas in profectu illorum, quo senserunt quid eis profuerit et humanitas mee diuinitatis ut morerer, et diuinitas humanitatis ut resurgerem.

uERS. 4.---Multiplicate sunt infirmitates eorum, etc. He infirmi ates errores sunt, quas per Euangelicam doctrinam multas in se esse cernentes accelerauerunt salutem expetere a Christo.

Non congregabo conuenticula eorum de sanguinibus, etc. Erunt ergo conuenticula eorum non carnalia, nec de sanguinibus pecorum propitiatus congregabo eos, sed spirituali mutatione obliuiscentur  quid fuerint; nec a me iam et peccatores, et amici, et homines, sed iusti et fratres mei, et filii Dei uocabuntur.

uERS. 5.---Dominus pars hereditatis mee et calicis mei, etc. Possidebunt enim mecum hereditatem ipsum Dominum. Eligant sibi alii partes, quibus fruantur, terrenas et temporales: portio sanctorum Dominus eternus est. Bibant alii mortiferas uoluptates: portio calicis mei Dominus est. Quod dico, mei, adiungo Ecclesiam, quia ubi caput ibi et corpus. Nam in hereditate congregabo conuenticula eorum, et per calicis ebrietatem obliuiscar nomina uetera eorum, ut nota sit et his, quos libero, claritas, qua eram apud te, o Pater, priusquam mundus fieret. Non enim restitues mihi quod non amisi, sed restitues his, qui  amiserunt, eius claritatis notitiam, in quibus, quia ego sum, restitues.

uERS. 6.---Funes ceciderunt mihi in preclaris, etc. Limites passionis mee in tua claritate tanquam sorte ceciderunt, uelut possessio sacerdotum et Leuitarum Deus est. Que autem sit eius preclara hereditas, manifestius in Hebraico, conuersione ad Dominum facta, sic exponit: Et tu hereditas speciosa mea es.

uERS 7.---Benedicam Dominum qui tribuit mihi intellectum, etc. Eo quippe intellectu ista hereditas uideri et possideri potest. Super intellectum autem usque ad mortem me erudiuit inferior pars, mea carnis assumptio, ut experirer tenebras mortalitatis, quas ille intellectus non habet.

 uERS. 8.---Prouidebam Dominum in conspectu meo semper, etc. ueniens enim in ea que transeunt, non abstuli oculum ab eo qui semper manet, hoc prouidens, ut in eum per temporalia peracta recurrerem, qui mihi semper a dextris est, ut stabiliter in eo permaneam.

uERS. 9.---Propter hoc letatum est cor meum, etc. Ac si aperte dicat: Propter hoc et in cogitationibus meis iucunditas, et in uerbis exsultatio. Insuper et caro non deficiet in interitum, sed in spe resurrectionis obdormiet.

uERS. 10.---Quoniam non derelinques animam meam in inferno, etc. Nam neque animam meam inferis possidendam dabis, neque sanctificatum corpus, per quod et alii sanctificandi sunt, corrumpi  patieris.

Notas mihi fecisti uias uite, etc. Notas fecisti per me humilitatis uias, ut ad uitam redirent homines, unde per superbiam ceciderunt. In qua adimplebis eos letitia, ut non ultra querant aliquid, cum facie ad faciem uiderint te, in quibus, quia ego sum, me adimplebis. Delectatio est in fauore et propitiatione tua, in huius uite itinere perducens usque ad finem glorie conspectus tui.



IN PSALMUM XuI.

Hoc est persone Domini tribuendum, adiuncta Ecclesia, que corpus, eius est.

uERS. 1.---Exaudi, Domine, iustitiam meam, etc.  Apud Dominum certum est habere iustitiam uocem suam, que res tacitas intelligentie sue uirtute cognoscit. Ipsius enim est oratio perfecta, cuius et causa clamat et lingua. Non in labiis dolosis, hoc est, non ad te in labiis dolosis procedentem. Bene enim orat, in cuius labiis dolus non est.

uERS. 2.---De uultu tuo iudicium meum prodeat, etc. Ex illuminatione notitie tue uerum iudicem. Aut certe de uultu tuo ait secundum illa que in me respicis atque cognoscis. Hoc autem ille recte petebat, qui se nouerat pollutionem non habere peccati.

uERS. 3.---Probasti cor meum et uisitasti nocte, etc. Probatum est cor meum uisitatione tribulationis. Non autem nox tantum, quia perturbare assolet,  sed etiam ignis, quia urit, uocanda est ipsa tribulatio, qua examinatus iustus inuentus sum.

uERS. 4.---Ut non loquatur os meum opera hominum, etc. Ut aliud non procedat ex ore meo, quam id quod pertineat ad gloriam tuam. Non ad opera hominum, qui faciunt preter uoluntatem tuam. Propter uerba pacis tue et prophetarum tuorum ego custodiui uias laboriosas mortalitatis humane atque passionis.

uERS. 5.---Perfice gressus meos in semitis tuis, etc. Perficiatur caritas Ecclesie in itineribus angustis, quibus uenitur ad requiem tuam. Ut non moueantur signa itineris mei, que tanquam uestigia sacramentis et Scripturis apostolicis impressa sunt, que intueantur et obseruent, qui me sequi uolunt.  Aut certe ut iam stabiliter in eternitate permaneam, posteaquam peregi uias duras, et in angustis semitarum tuarum gressus perfeci.

uERS. 6.---Ego clamaui, quoniam exaudisti me, etc. Qui clamat, quoniam exauditur, utique purus, innocens, et immaculatus agnoscitur: nam confidenter orauit, quoniam se audiri posse de conscientie puritate presumpsit. Aut certe ita intelligendum: Ego liberam et ualidam intentionem precis ad te direxi, quoniam ut hanc habere possem, exaudisti me infirmius orantem. Non ergo deserat exauditio tua humilitatem meam.

uERS. 7.---Mirifica misericordias tuas, qui saluos facis sperantes in te, etc. Non uilescant misericordie tue, ne minus amentur.

 uERS. 8.---A resistentibus dextere tue, etc. A resistentibus fauori, quo mihi faues, custodi me ut pupillam oculi, que apparet parua et exigua, per eam tamen dirigitur acies luminis, quo lux et tenebre diiudicantur: sic per Christi humanitatem diuinitas iudicii, discernens inter iustos et peccatores.

Sub umbra alarum tuarum protege me, etc. Id est, sub munimento caritatis et misericordie tue protege me.

uERS. 9.---Inimici mei animam meam circumdederunt, etc. Inimici eius Iudei, animam ipsius, id est, uitam temporalem, circumdantes eum eripere quesierunt.

 uERS. 10.---Qui adipem suum concluserunt. Id est, letitia sua pingui cooperti sunt, posteaquam cupiditas eorum de scelere satiata est. Et propterea os eorum locutum est superbiam: Non habemus regem nisi Cesarem; et, qui destruis templum, et cetera talia.

uERS. 11.---Proiicientes me nunc circumdederunt me, etc. Proiicientes me extra ciuitatem, nunc circumdederunt me in cruce, et intentionem cordis sui statuerunt declinare in ista terrena, putantes magnum malum perpeti eum qui occidebatur.

uERS. 12.---Susceperunt me sicut leo paratus ad predam, etc. Susceperunt me, sicut ille aduersarius circuiens querens quem deuoret, et sicut catulus eius, populus scilicet, cui dictum est: uos ex patre  diabolo estis, cogitans de insidiis, quibus iustum circumueniret et perderet.

uERS. 13.---Exsurge, Domine, preueni eum et supplanta eum, etc. Exsurge, Deus, quem dormire infidelis populus arbitratur, et iniquitates hominum non curare, antequam exerceatur malitia sua, ut factum eius uindicta preueniat, et ita supplanta eum. Erue autem animam meam, resuscitando me a morte, que mihi ab impiis irrogata est. Anima autem mea framea tua est, quam assumpsit manus tua, id est eterna uirtus tua, ut per ipsam regna debellet iniquitatis, et diuidat iustos ab impiis. Hanc ergo erue ab inimicis meis.

uERS. 14.---Domine, a paucis de terra diuide eos, etc. Pauci sunt boni ad comparationem malorum;  sed diuisi Iudei per orbem sunt a paucis, qui ex eis crediderunt, de Ecclesia, que terra uiuentium, separati in uita ipsorum, id est, in ista, quam solam suam uitam putant, quia eternam desperant. Non solum autem ista pena eos consecuta est uisibilis, sed etiam de peccatis, que tanquam tenebre absconduntur a lumine ueritatis Dei, adimpleta est memoria eorum, ut obliuiscerentur Deum.

Saturati sunt filiis, et dimiserunt reliquias suas paruulis suis; hoc est, malorum operum fructibus sunt repleti, et peccata infidelitatis sue etiam suis posteris reliquerunt.

uERS. 15.---Ego autem in iustitia tua apparebo, etc. Ego autem qui non apparui eis qui corde sordido et tenebroso lucem sapientie uidere non possunt,  in iustitia tua uidebo faciem tuam, et satiabor, cum apparuerit gloria tua, ut hi qui me intelligunt. Diligenter uero notandum, et solerter est memorie inculcandum, quam perspicue gloria resurrectionis fidelium iuxta editionem Hebraicam his nouissimis uersiculis declaretur, quibus dicitur: Ego in iustitia uidebo faciem tuam; implebor, cum euigilauero, similitudine tua. Nam cum constet quod, nisi iustificatum corpus Christi gratia eius faciem Dei, qui iustitie est fons, uidere non possit, non solum de tam excellenti dono gratulatur, sed insuper impleri se similitudine ipsius, cum euigilauerit, id est resurrexerit, tota certitudine confidit. Quid enim est aliud, implebor, cum euigilauero, similitudine tua,  nisi quod beatus Ioannes Apostolus ait: Scimus quia, cum apparuerit, similes ei erimus: quoniam uidebimus eum sicuti est.



IN PSALMUM XuII.

Que est ista dies, in qua corpus Christi de manu omnium inimicorum suorum eripiendum se nouit, nisi illa cuius gloriam in fine precedentis psalmi euidenter expressit dicens: Implebor, cum euigilauero, similitudine tua. Cum enim Ecclesia Christi in euigilatione, id est resurrectione, impleta fuerit similitudine Dei, tunc non solum de manu ceterorum inimicorum ereptam se gratulabitur, sed et de manu Saul, per quem significatur mors, cui in resurrectione insultabunt sancti dicentes: Ubi est, mors, uictoria tua,  ubi est, mors, aculeus tuus? Saul quippe, qui interpretatur petitus, mortis similitudinem gerit, de qua Scriptura dicit: Deus mortem non fecit, nec letatur in perditione uiuentium. Et post pauca: Impii autem manibus et uerbis accersierunt illam.

uERS. 2.---Diligam te, Domine, fortitudo mea, Dominus firmamentum meum, etc. Loquitur hec Christus et Ecclesia, id est totus Christus, caput et corpus. Diligam te, Domine, per quem fortis sum, qui me firmasti, qui refugi ad te: refugi autem, quia liberasti me.

uERS. 3.---Deus meus adiutor meus, et sperabo in eum. Qui mihi prius adiutorium uocationis tue prestitisti, ut sperare in te possim. Protector meus, et cornu salutis mee, et susceptor meus. Protector  meus, quia non de me presumpsi, quasi erigens aduersum te cornu superbie, sed teipsum cornu, hoc est, firmam celsitudinem salutis inueni: quod ut inuenirem, suscepisti me.

uERS. 4.---Laudans inuocabo Dominum, etc. Non meam gloriam, sed Domini querens inuocabo Dominum, et non erit unde mihi noceant impietatis errores.

uERS. 5.---Circumdederunt me dolores mortis, etc. Dolores mortalitatis, hoc est carnis, circumdederunt me, et turbe inique ad tempus commote uelut flumina pluuialia cito desitura egerunt, ut conturbarent me.

uERS. 6.---Dolores inferni circumdederunt me, etc. In his qui me circumdederunt, ut perderent, erant  dolores inuidentie, qui mortem operantur, perducuntque ad infernum peccati. Preuenerunt autem me, ut priores nocere uellent, quod eis postea redderetur. Tales autem homines capiunt in perditionem, quibus mala persuaserint iactatione iustitie, cuius non re sed nomine aduersus gentes gloriantur.

uERS. 7.---In tribulatione mea inuocaui Dominum, etc. De templo, hoc est de corde meo, in quo habitat, exaudiuit uocem meam; et clamor meus, quem non in auribus hominum, sed coram ipso intus habeo, introiuit in aures eius.

uERS. 8.---Commota est et contremuit terra, fundamenta montium conturbata sunt. Clarificato Filio  hominis commoti sunt et contremuerunt peccatores, et spes superborum, que in hoc seculo fuerunt, conturbate sunt, ut scilicet iam firmamentum non haberet in cordibus hominum spes temporalium bonorum.

uERS. 9.---Ascendit fumus in ira eius, etc. Ascendit lacrymosa deprecatio penitentium, cum cognouissent quid minaret Deus impiis; et flagrantia caritatis de notitia eius post penitentiam exarsit; et illi, qui iam mortui erant, deserti ab igne boni desiderii ac luce iustitie, et frigidi tenebrosique remanserant, rursus accensi et illuminati reuixerunt.

uERS. 10.---Inclinauit celos et descendit, etc. Apostolos humilitate informauit, et impii, qui terrena  sapiunt, caliginem malitie sue non cognouerunt.

uERS. 11.---Et ascendit super cherubim et uolauit, etc. Exaltatus est super plenitudinem scientie, ut nemo ad Dominum ueniret nisi per caritatem. Plenitudo enim legis est caritas; et cito se incomprehensibilem esse monstrauit dilectoribus suis, ne illum corporeis imaginationibus prehendere se posse arbitrarentur. Illa autem celeritas, qua se incomprehensibilem esse monstrauit, super uirtutes animarum est, quibus se uelut pennis a terris in auras libertatis extollunt.

uERS. 12.---Et posuit tenebras latibulum suum. Posuit obscuritatem sacramentorum, et occultam spem in corde credentium, ubi lateret ipse non eos  deserens. In his etiam tenebris, ubi per fidem adhuc ambulamus, non per speciem, quandiu quod non uidemus speramus, et per patientiam exspectamus. Conuersi tamen ad ipsum ambiunt eum, qui credunt ei, quia in medio eorum est, cum omnibus equaliter fauet, in quibus, tanquam in tabernaculo habitat hoc tempore. Nec propterea quisquam in illa luce, que futura est, cum ex fide ad speciem uenerimus, iam se esse arbitretur, si Scripturas recte intelligit: quia in prophetis, atque omnibus diuini uerbi predicatoribus obscura doctrina est in comparatione fulgoris, qui est in conspectu manifestationis eius. Unde et sequitur:

uERS. 13.---Pre fulgore in conspectu eius nubes, etc. Nubes eius, id est predicatores uerbi eius,  non iam in Iudee finibus continentur, sed transierunt ad gentes. Obiurgationes autem, quibus uelut grandine corda dura tunduntur, si animus mitis et pius exceperit, in doctrinam satiantem resoluuntur; igne uero caritatis accenso corda reuiuiscunt. Hec omnia in nubibus ipsius ad gentes transierunt.

uERS. 14.---Et intonuit de celo Dominus, etc. Ut in profundo rerum humanarum audirentur celestia.

uERS. 15.---Et misit sagittas suas, et dissipauit eos, fulgura, etc. Et misit euangelistas pennis uirtutum recta itinera transuolantes, non suis, sed eius a quo missi sunt, ut aliis essent odor uite in uitam, aliis odor mortis in mortem. Multiplicauit quoque miracula, et conturbauit eos.

 uERS. 16.---Et apparuerunt fontes aquarum, etc. Reuelati sunt prophete, qui non intelligebantur, super quos edificaretur orbis terrarum credens Domino. Ab increpatione tua, Domine, ab inspiratione spiritus ire tue; clamantis scilicet: Appropinquauit super uos regnum Dei; et: Nisi penitentiam egeritis, omnes simul moriemini.

uERS. 17.---Misit de summo et accepit me, etc. uocando ex gentibus in hereditatem gloriosam Ecclesiam non habentem maculam aut rugam, assumpsit me de multitudine populorum.

uERS. 18.---Eripuit me de inimicis meis fortissimis, etc. Eripuit me de inimicis meis, qui preualuerunt ad affligendam et peruertendam istam temporalem uitam meam.

 uERS. 19.---Preuenerunt me in die afflictionis mee, etc. Priores mihi nocuerunt in tempore, quo mortale et laboriosum corpus gero; et quoniam amaritudine miseriarum firmamentum terrene uoluptatis contribulatum atque conuulsum est, factus est Dominus protector meus.

uERS. 20.---Et eduxit me in latitudinem, saluum me fecit, quoniam uoluit me. Quia carnales patiebar angustias, eduxit me in spiritalem latitudinem fidei, quoniam uoluit me, antequam ego illum uellem.

uERS. 21.---Et retribuet mihi Dominus secundum iustitiam meam, etc. Retribuet mihi Dominus secundum iustitiam bone uoluntatis, qui prior prebuit misericordiam, antequam haberem bonam uoluntatem; et secundum puritatem factorum meorum, qui  tribuit mihi, ut bene facerem, educendo me in latitudinem fidei.

uERS. 22.---Quia custodiui uias Domini, nec impie gessi a Deo meo. Ut latitudinem bonorum operum, que per fidem sunt, longanimitas perseuerandi consequatur.

uERS. 23.---Quoniam omnia iudicia eius in conspectu meo, etc. Id est, et premia iustorum, et penas impiorum, et flagella corrigendorum, et tentationes probandorum perseueranti considero contemplatione. Et iustitias eius non repuli a me, quod faciunt deficientes sub sarcina earum, et reuertentes ad uomitum suum.

uERS. 24, 25.---Et ero immaculatus cum eo, et obseruabo me ab iniquitate mea. Et retribuet mihi Dominus  secundum iustitiam meam, etc. Non solum propter latitudinem fidei, que per dilectionem operatur, sed etiam propter longitudinem perseuerantie, retribuit mihi Dominus, non quod homines uident, sed in conspectu oculorum eius, quoniam que uidentur, temporalia sunt; que autem non uidentur, eterna sunt, quod pertinet ad altitudinem spei.

uERS. 26, 27.---Cum sancto sanctus eris, et cum uiro innocente innocens eris; et cum electo electus eris, et cum peruerso peruerteris. Est etiam occulta profunditas, qua intelligeris cum sancto sanctus, quia tu sanctificas, et cum uiro innocente innocens, quia nulli noces, sed criniculis peccatorum suorum unusquisque constringitur: et ab eo, quem eligis,  eligeris, et cum peruerso uideris peruersus, quoniam dicunt: Non est recta uia Domini, et ipsorum uia non est recta.

uERS. 28.---Quoniam tu poputum humilem saluum facies, etc. Hoc peruersum uidetur peruersis, quod confitentes peccata sua saluos facis, ignorantes autem Dei iustitiam, et suam uolentes constituere, humilias.

uERS. 29.---Quoniam tu illuminas lucernam meam, etc. Non est nostrum lumen ex nobis, sed tu illuminas lucernam meam, Domine: nos enim peccatis nostris tenebre sumus, sed Deus meus illuminabit tenebras meas.

uERS. 30.---Quoniam in te eripiar a tentatione, et in Deo meo transgrediar murum. Non in me, sed in  te eripiar a tentatione, et non in me, sed in Deo meo transgrediar murum, quem inter homines et celestem Hierusalem peccata erexerunt.

uERS. 31.---Deus meus impolluta uia eius, eloquia Domini igne examinata, etc. Deus meus non uenit in homines, nisi manducauerint uiam fidei, qua ueniat ad eos, quia impolluta est uia eius. Eloquia quoque Domini igne examinationis probantur, et omnes, qui non in se ipsis, sed in illo sperant, eadem tribulatione non consumuntur; spes enim sequitur fidem.

uERS. 32.---Quoniam quis Deus preter Dominum aut quis Deus preter Deum nostrum? Quis Deus preter Dominum, cui seruimus? et quis Deus preter Deum nostrum, quem post bonam seruitutem tanquam hereditatem sperantes filii possidebimus?

 uERS. 33.---Deus, qui precinxit me uirtute, et posuit immaculatam uiam meam. Precinxit me, ut fortis sim, ne defluentes sinus cupiditatis impediant opera et gressus meos. Et posuit immaculatam uiam caritatis, qua ad illum ueniam, sicut impolluta est fides, qua uenit ad me.

uERS. 34.---Qui perfecit pedes meos tanquam ceruorum, et super excelsa statuens me. Qui perfecit amorem meum ad transcendenda spinosa et umbrosa implicamenta huius seculi, et super celestem habitationem figit intentionem meam, ut implear in omnem plenitudinem Dei.

uERS. 35.---Qui docet manus meas ad prelium, etc. Qui docet me operari ad superandos inimicos, qui nobis intercludere celestia regna conantur.  Et posuisti infatigabilem intentionem bonorum operum meorum.

uERS. 36.---Et dedisti mihi protectionem salutis tue, et dextera tua suscepit me. Dedisti mihi protectionem salutis tue, et fauor gratie tue suscepit me.

Et disciplina tua correxit me in finem, et disciplina tua ipsa me docebit. Disciplina tua me deuiare non sinens correxit, ut quidquid ago, in eum finem referam, quo heretur tibi, et eadem disciplina tua me docebit peruenire, quo direxit.

uERS. 37.---Dilatasti gressus meos subtus me, et non sunt infirmata uestigia mea. Nec impediunt carnales angustie, quoniam latam fecisti caritatem meam operantem hilariter, etiam de ipsis que subter  me sunt, mortalibus rebus et membris: et non sunt infirmata siue itinera mea, siue signa, que impressa ad imitandum sequentibus.

uERS. 38.---Persequar inimicos meos, et comprehendam illos, et non conuertar donec deficiant. Persequar affectus meos carnales, ne ab eis comprehendar, sed comprehendam illos, ut absumantur, et ab ista intentione non conuertar ad quietem, donec deficiant qui obstrepunt mihi.

uERS. 39.---Confringam illos, nec poterunt stare, cadent subtus pedes meos. Confringam illos, nec durabunt aduersum me: directos illis proponam timores, quibus ambulo in eternum.

uERS. 40.---Et precinxisti me uirtute ad bellum, supplantasti insurgentes in me subtus me. Constrinxisti  fluentia desideria carnis mee uirtute, ne in tali pugna prepedirer, et decipi fecisti eos qui me insequebantur, ut subter me fierent, qui super me esse cupiebant.

uERS. 41.---Et inimicos meos dedisti mihi dorsum, etc. Inimicos meos conuertisti, et dorsum mihi eos fecisti esse, id est ut sequerentur me, alios autem eorum, qui in odio perdurarunt, disperdidisti.

uERS. 42.---Clamauerunt, nec erat qui saluos faceret ad Dominum, nec exaudiuit eos. Quis enim saluos faceret, quos tu non faceres? Nec ad quemlibet, sed ad Dominum clamauerunt, nec exauditione dignos iudicauit non recedentes a malitia sua, quod de Iudeis specialiter intelligendum est, qui in synagogis clamant, nec exaudiuntur, quia terrenam Hierusalem  desiderant, non celestem.

uERS. 43.---Et comminuam eos ut puluerem ante faciem uenti, etc. Et aridi sunt non recipientes imbrem misericordie Dei, ut elati superbia ab spe firma et inconcussa tanquam a terre soliditate ac stabilitate rapiantur; ut lutum platearum, quia per latas, quas multi ambulant, perditionis uias luxuriantur et lubrici sunt.

uERS. 44.---Eripies me de contradictionibus populi, etc. Eripies me de contradictionibus eorum qui dixerunt: Si dimiserimus eum uiuum, seculum post illum abit.

uERS. 45.---Populus quem non cognoui, etc. Populus gentium, quem corporali presentia non uisitaui, seruiuit mihi: neque oculis me uidit, sed recipiens  predicatores meos in auditu auris obediuit mihi.

uERS. 46.---Filii alieni mentiti sunt mihi, etc. Filii non mei dicendi, sed potius alieni, quibus recte dicebatur: uos ex patre diabolo estis, mentiti sunt mihi: filii alieni, quibus ut renouarentur, Nouum Testamentum attuli, in uetere homine remanserunt, et tanquam uno pede debiles  claudi effecti sunt, etiam in ipsa ueteri lege potius suas traditiones sequentes quam Dei.

Calumniabantur enim de manibus non lotis, quia tales erant semite, quas ipsi fecerant, et consuetudine triuerant, aberrando ab itinere preceptorum Dei.

 uERS. 47.---uiuit Dominus, et benedictus Deus meus, etc. Non terrena consuetudine de Deo salutis mee sentio; nec terrenam ipsam salutem sed in excelso de illo sperem.

uERS. 48.---Deus, qui das uindictas mihi, etc. Deus, qui uindicas me subdendo sub me populos, liberator meus de inimicis meis Iudeis, clamantibus: Crucifige, crucifige.

uERS. 49.---Et ab insurgentibus in me exaltabis me, etc. Ab eisdem insurgentibus in me patientem, exaltabis me resurgentem, atque a regno eorum iniquo eripies me.

uERS. 50.---Propterea confitebor tibi in nationibus, Domine, etc. Propterea tibi pro me confitebuntur gentes, Domine, et latius innotesces bonis operibus  meis.

uERS. 51.---Magnificans salutes regis eius, etc. Deus magnificat, ut amabiles faciat salutes, quas eius Filius dat credentibus, et facit misericordiam Christo suo, ipsi liberatori manu forti, qui uicit hunc mundum, et eis, quos credentes in Euangelio genuit in eternum.

Quecunque in hoc psalmo dicta sunt, que ipsi proprie Domino, id est capiti Ecclesie congruere non possunt, ad Ecclesiam referenda sunt. Totus enim hic iehsu loquitur, in quo sunt omnia membra eius.



IN PSALMUM XuIII.

Titulus notus est, nec Dominus iehsu Christus hec  dicit, sed de illo hec dicuntur.

uERS. 2.---Celi enarrant gloriam Dei, et opera manuum eius annuntiat firmamentum. Iusti euangeliste, in quibus Deus tanquam in celis habitat, exponunt gloriam Domini nostri Iesu Christi, siue gloriam, qua glorificauit Patrem Filius super terram. Et facta uirtutum Domini annuntiat firmamentum: fiducia quippe Spiritus sancti firmamentum et celum factum est, quod antea timore terra erat.

uERS. 3.---Dies diei eructat uerbum, et nox nocti indicat scientiam. Spiritus spiritalibus profert plenitudinem incommutabilis sapientie Dei, quod uerbum in principio Deus apud Deum est, et mortalitas carnis, tanquam longe positis carnalibus fidem insinuando annuntiat futuram scientiam.

 uERS. 4.---Non sunt loquele neque sermones. Per quas non audite sunt uoces euangelistarum, cum omnibus linguis Euangelium predicaretur.

uERS. 5, 6.---In omnem terram exiuit sonus eorum, et in fines orbis terre uerba eorum. In sole posuit tabernaculum suum, etc. Dominus, ut aduersus regna temporalium errorum belligeraret, non pacem sed gladium missurus in terram, in tempore uel in manifestatione posuit tanquam militare habitaculum suum, hoc est, dispensationem incarnationis sue, procedens de utero uirginali, ubi Dominus nature humane tanquam sponsus sponse copulatus est. Exsultauit ut gigas ad currendam uiam suam, etc. Exsultauit cut fortissimus, et ceteros homines incomparabili  uirtute precedens, non ad habitandum, sed ad currendam uiam. Et:

uERS. 7.---A summo celi egressio eius. Id est, a Patre, non temporalis equiparatio, sed eterna, que de Patre natus est. Et occursus eius usque ad summum eius, etc. Occurrit plenitudine diuinitatis usque ad equalitatem Patris. Cum autem uerbum etiam caro factum est, et habitauit in nobis, mortalitatem nostram suscipiens, non permisit ullum mortalium excusare se de umbra mortis, et ipsam penetrauit uerbi calor.

uERS. 8.---Lex Domini immaculata conuertens animas, etc. Lex Domini, id est, qui uenit legem implere non soluere. Et immaculata lex, quia peccatum non fecit, nec inuentus est dolus in ore eius,  non premens animas seruitutis iugo, sed ad se imitandum libertate conuertens. Cuius testimonium fidele est, quia nemo nouit Patrem nisi Filius, et cui uoluerit reuelare, que abscondita sunt a sapientibus, et reuelata paruulis, quoniam Deus superbis resisti, humilibus autem dat gratiam.

uERS. 9.---Iustitie Domini recte, letificantes corda, etc. Omnes iustitie Domini in illo recte, qui non docuit quod ipse non fecit, ut qui imitarentur, corde gauderent in eis, quia libere cum caritate facerent, non seruiliter cum timore. Cuius preceptum lucidum est, sine uelamento scilicet carnalium obseruationum, illuminans hominis inferioris aspectum.

uERS. 10.---Timor Domini sanctus, permanens in  seculum seculi, etc. Timor Domini non ille sub lege penalis, temporalia bona sibi subtrahi perhorrescens, quorum dilectione anima inquinatur, sed sanctus, quo Ecclesia sponsum suum quanto ardentius diligit, tanto diligentius cauet offendere. Et ideo non foras mittit consummata dilectio timorem hunc, sed permanet in seculum seculi. Iudicia quoque eius, qui non iudicat quemquam, sed omne iudicium dedit Filio, uere iustificata incommutabiliter. Neque enim et minatus, et pollicitus Deus quemquam fallit, aut quisquam et impios supplicio eius, et pios premio eius potest eripere.

uERS. 11.---Desiderabilia super aurum et lapidem pretiosum multum, etc. Siue multum ipsum aurum et lapidem, siue multum pretiosum, siue multum  desiderabilia, tamen desiderabilia iudicia Dei super pompas huius seculi, quarum desiderio fit, ut non desiderentur, sed timeantur, aut contemnantur, aut non credantur iudicia Dei. Quod si quisque ipse sit aurum, lapisque pretiosus, ut igne non consumatur, sed assumatur in thesaurum Dei, plus quam seipsum desideret iudicia eius, cuius uoluntatem preponit sue; et siue quisque iam sit mel, quia solutus uite huius uinculis exspectat diem, quo ueniat in epulas Dei; siue adhuc fauus sit, ut quasi cera circumplicetur hac uita, non huic concretus, sed implens eam, cui opus sit aliqua pressura, non opprimentis, sed exprimentis manus Dei, qua de temporali uita in eternum relinquetur: dulciora illi sunt  iudicia Dei, quam sibi ipsi est, quia super mel et fauum illa dulciora sunt.

uERS. 12.---Etenim seruus tuus custodit ea, etc. Ideo inquit, tam dulcia mihi sunt, quia custodio ea: nam non custodienti amara dies Domini. Itaque non in aliquo extra posito commodo, sed in eo ipso, quod iudicia Dei custodiuntur, multa retributio est, quia gaudetur in eis.

uERS. 13.---Delicta quis intelligit? Ab occultis meis munda me, etc. In delictis autem, qualis suauitas potest esse, ubi non est intellectus, quoniam delicta quis intelligit? Que ipsum occultum claudunt, cui suauitas est ueritas, cui desiderabiliora et dulciora sunt iudicia Dei, et sicut tenebre oculos, ita delicta mentem nec lucem sinunt uidere, nec se. Ab  occultis ergo meis, inquit, munda me, Domine, nec seducas ab alienis. Neque enim ab alienis capitur, qui est mundus a suis. Parce itaque ab alienis cupiditatibus, non superbo, et in sua potestate esse cupienti, sed seruo tuo.

uERS. 14.---Si mei non fuerint dominati, etc. Huius uersiculi sensum manifestiorem facit ex Hebreo translata editio, ubi legitur: A superbis quoque libera seruum tuum; si mei non fuerint dominati, tunc immaculatus ero: superbi enim et alieni maligni spiritus intelliguntur ob immanitatem superbie sue a Deo irremeabiliter alienati, quorum dominatio per peccatum humanum genus oppressit. Cum ergo orasset superius dicens: Ab occultis meis munda me, congrue mox subdidit: Si mei non fuerint  dominati, tunc immaculatus ero: quia si superbi et alieni illi a Deo spiritus nullam in nobis peccati merito obtinuerint potestatem, tunc uere celeri remissione percepta immaculati erimus. Et quia radix ac fomes totius peccati superbia est, per quam et diabolus corruit, et primus homo mundo mortem induxit, etiam ab hoc delicto maximo emundabimur de potestate demonum liberati, quorum princeps est dominator superborum, sicut de illo legitur: ipse est rex super omnes filios superbie. Si autem legamus, ut in quibusdam codicibus habetur, si mei non fuerint dominata, tunc immaculatus ero, hic sensus est: si mei non fuerint dominata occulta mea et aliena, tunc immaculatus ero. Non enim est tertia origo peccati preter occultum suum, quo cecidit  diabolus, et alienum, quo seductus est homo, ut consentiendo suum faceret. Et emundabor, inquit, a delicto maximo, superbie scilicet: non enim est maius delictum, quam apostatare a Deo, quod est initium superbie hominis. Et uere ille immaculatus est, qui etiam hoc delicto caret, quia hoc est ultimum redeuntibus ad Dominum, quod recedentibus primum fuit.

uERS. 15.---Et erunt ut complaceant eloquia oris mei. etc. Meditatio cordis mei, non ad iactantiam placendi hominibus, quia iam nulla superbia est, sed in conspectu tuo semper, qui conscientiam puram inspicis.

Domine adiutor meus et Redemptor meus. Domine  adiutor meus tendentis ad te, quoniam Redemptor meus es, ut tenderem ad te, ne quisquam et sapientie sue tribuens, quod ad te conuertitur, et uiribus, quod ad te peruenit, magis repellatur abs te, qui superbis resistis, quia non est mundatus a delicto maximo, nec complacuit in conspectu tuo, qui redimis ut conuertamur, et adiuuas, ut perueniamus ad te.



IN PSALMUM XIX.

Notus est titulus, nec Christus dicit, sed Christo dicit Propheta, figura optandi, que uentura sunt, canens:

uERS. 2.---Exaudiat te Dominus in die tribulationis, protegat te nomen Dei Iacob, etc. Exaudiat te  Dominus in die qua dixisti: Pater, salauifica me ex hac hora: ad te enim pertinet populus, posterius natus, quia maior seruiet minori.

uERS. 3.---Mittat tibi auxilium de Sancto, etc. Faciens tibi sanctificatum corpus Ecclesiam, que te tanquam de speculatione exspectat, quando uenias a nuptiis.

uERS. 4.---Memor sit omnis sacrificii tui, etc. Memores nos faciat omnium iniuriarum tuarum, et contumeliarum, quas pro nobis pertulisti, et crucem, qua totus anima et corpore oblatus es Deo, in letitiam resurrectionis conuertat.

uERS. 5.---Tribuat tibi secundum cor tuum, etc. Tribuat tibi non secundum cor eorum, qui putauerunt persequendo te posse deleri, sed secundum cortuum,  qui scisti quid utilitatis haberet passio tua. Et confirmet omne consilium tuum, non solum quo animam posuisti pro amicis tuis, ut mortificatum granum copiosius surgeret, sed etiam, quo cecitas ex parte in Isrel facta est, ut plenitudo gentium intraret, et sic omnis Isrel saluus fieret.

uERS. 6.---Letabimur in salutari tuo, etc. Letabimur, quod tibi mors nichil nocebit, ita enim eam nec nobis nocere posse monstrabis. Et confessio nominis tui non solum non perdet, sed etiam magnifibabit nos.

uERS. 7.---Impleat Dominus omnes petitiones tuas, etc. Impleat Dominus non solum petitiones quas habuisti in terra, sed etiam quibus in celo interpellas pro nobis. Nunc enim mihi per prophetiam  demonstratum est, quoniam resuscitabit Dominus Christum suum.

Exaudiat illum de celo sancto suo, etc. Exaudiat illum non de terra tantum, ubi se petit clarificari, uerum etiam de celo, ubi iam ad dexteram Patris interpellans pro nobis diffudit inde Spiritum sanctum super credentes in se. Potentatus uero nostri sunt salus fauoris eius, cum etiam de tribulatione dat auxilium, ut quando infirmamur, tunc potentes simus. Nam uana salus hominum, que non dextera sed sinistra eius est: ecce enim extolluntur in magna superbia, quicunque peccantes temporaliter salui facti sunt.

uERS. 8.---Hi in curribus et hi in equis, nos autem  in nomine Domini Dei nostri inuocabimus. Hi uolubili successione temporalium bonorum trahuntur, et hi superbi efferuntur, honoribus, atque in his exsultant. Nos autem spem figentes in eternis, neque gloriam nostram querentes, In nomine Domini Dei nostri exsultabimus.

uERS. 9.---Ipsi obligati sunt et ceciderunt, etc. Ipsi rerum temporalium cupiditate obligati sunt: timentes parcere Domino, ne a Romanis perderent locum, et irruentes in lapidem offensionis et petram scandali, de spe celesti ceciderunt, quibus cecitas ex parte Isrel facta est, ignorantibus Dei iustitiam, et suam uolentibus constituere: nos uero, ut plenitudo gentium intraret, de lapidibus excitati filii Abraham, qui non sectabamur iustitiam, apprehendimus  eam, et surreximus, nec uiribus nostris, sed per fidem iustificati erecti sumus.

uERS. 10.---Domine, saluum fac regem, etc. Domine, saluum fac regem, et ipse, qui nobis exemplum preliandi passione sua monstrauit, offerat etiam sacrificia nostra sacerdos excitatus a mortuis, quo iam pro nobis offerente, exaudi nos in die qua inuocauerimus te.



IN PSALMUM XX.

Titulus notus est: de Christo canitur.

uERS. 2.---Domine, in uirtute tua letabitur rex, etc. Domine, in uirtute tua, quod uerbum caro factum, letabitur homo Christus iehsu, et super hoc, quod uiuificas omnia, exsultauit uehementer.

uERS. 3.---Desiderium cordis eius tribuisti ei, etc.  Desiderauit manducare Pascha, et ponere cum uellet, atque iterum sumere animam suam, et dedisti ei; pacem meam, inquit, relinquo uobis, et factum est.

uERS. 4.---Quoniam preuenisti eum in benedictionibus dulcedinis, etc. Quoniam prius hauserat benedictionem dulcedinis tue, fel peccatorum nostrorum non nocuit ei, quem in principio sermonis eius accedentes ambierunt lapides pretiosi, discipuli sui, a quibus exordium annuntiationis eius fieret.

uERS. 5.---uitam petiit a te, et tribuisti ei longitudinem dierum, etc. Resurrectionem petiit dicens: Pater, clarifica Filium tuum: et dedisti ei longa tempora seculi huius, que haberet Ecclesia, et deinceps eternitatem in seculum seculi.

uERS. 6.---Magna est gloria eius in salutari tuo,  etc. Magna est quidem gloria eius in salute, qua eum resuscitasti; sed adhuc gloriam et magnum decorem  addes ei, cum in celo collocabis ad dexteram tuam.

uERS. 7.---Quoniam dabis eum in benedictionem, etc. Hec est benedictio quam dabis ei in seculum seculi: letificabis eum in gaudio cum uultu tuo secundum hominem, quem leuauit ad te.

uERS. 8.---Quoniam rex sperat in Domino, etc. Quoniam rex non superbit, sed humilis corde sperat in Domino, et in misericordia Altissimi non conturbabitur, humilians se, et obediens usque ad mortem crucis.

uERS. 9.---Inueniatur manus tua omnibus inimicis tuis, etc. Inueniatur, o rex, potestas tua, cum ad iudicandum ueneris, omnibus inimicis tuis, qui eam in humilitate tua non intellexerunt, claritasque, qua  regnas ad dexteram Patris, inueniat in die iudicii puniendos, qui te oderunt, quia nunc ipsi non inuenerunt eam.

uERS. 10.---Pones eos ut clibanum ignis, etc. Constitues eos ardentes intrinsecus conscientia impietatis sue in tempore manifestationis tue: deinde conturbati uindicta Domini post accusationem conscientie dabuntur eterno deuorandi incendio.

uERS. 11.---Fructum eorum de terra perdes, etc. Fructum eorum, quia terrenus est, perdes de terra, et opera illorum, et quoscunque seduxerunt, non deputabis inter filios hominum, quos in hereditatem sempiternam uocasti.

uERS. 12.---Quoniam declinauerunt in te mala, etc.  Hec pena retribuetur eis, quoniam mala, que sibi imminere te regnante arbitrabantur, in te occidendum retorserunt, cogitaueruntque consilia dicentes: Expedit unum pro omnibus mori. Et: uenite, occidamus eum, et habemus hereditatem eius. Que idcirco non potuerunt stabilire, nescientes quid dixerint, nec adepti, quod cupierunt.

uERS. 13.---Quoniam pones eos dorsum, etc. Quoniam ordinabis eos in his, a quibus postpositis et contemptis auerteris, et in his, que relinquis, id est cupiditatibus regni terreni, preparabis tibi ad passionem impudentiam eorum.

uERS. 14.---Exaltare, Domine, in uirtute tua, etc. O Domine, quem humilem non cognouerunt, exaltare in uirtute tua, quam infirmitatem putauerunt.  Nos autem corde et opere celebrabimus, et nota faciemus mirabilia tua.





WALAFRIDI STRABI FULDENSIS MONACHI EPITOME COMMENTARIORUM RABANI IN LEuITICUM.

*



PRAEFATIO.


Sequentis libri, id est Leuitici, breuissimam adnotationem ego Strabus, tradente domino Rabano abbate, uiro in multis scientie diuine eloquiis spectabiliter adornato, quantum tenuitas ingenioli mei permittebat, abbreuiare curaui, ut quia memorie tenacitatem in me non cognosco, saltem ad putatia glossularum recurrens, aliquam eorum que mihi tradita sunt partem recognoscam. Sed quia nequaquam hoc a notitia aliorum abscondere [a 1Kb] , ualde obsecro te, quicunque legeris, si quid in eo secus quam decet dictum inueneris, ut non illi qui hoc de pleno sapientie fonte hauriens mihi transfudit, sed mee inertie deputare incipias, qui potui pre inopia sensus facile deuiare. Studui namque iuxta fidem catholicam,  quantum mihi fidei auctor concedere dignatus est, que mihi in me seminata sunt ad alimentum anime mee recondere. Erat autem in huius libri expositione ductor Hesychius, Hierosolymorum presbyter, fidei integer, et ueritate suffultus cum ceteris sanctis doctoribus. Lege feliciter.



CAPUT PRIMUM.

uAIEKRA, id est Leuiticus, quasi oblatorius sacerdotalis liber. Hunc librum superiori adherere manifesta ratio probat, quia in eo illud tabernaculum construebatur, de quo ista que in libro [Exodi] seruanda iubentur, preciperentur. Quod tabernaculum Ecclesiam uel sanctam Scripturam signat, de quibus nobis omnis sane doctrine plenitudo ministratur.  Porro quod dicitur Dominum uocasse Moysen de tabernaculo testimonii, signat quod Dominus doctores Ecclesie in Scriptura sancta Ecclesie disciplinis ad fidelium instruit salutem, qui loquuntur filiis Isrel, id est fidelibus consilium salutis imponunt homo qui obtulerit hostiam. Hominem dicit ut ille qui digne Deo uota cupit offerre, ratione insita sibi bene utatur, ne iumentis insipientibus assimiletur. Hostia dicitur inde quod ad ostium tabernaculi ducebatur, et ibi Domino offerebatur. De pecoribus, id est operibus actualis uite que secundum carnem fiunt; in sequentibus enim de uita contemplatiua facit mentionem, ubi de uolucribus tractat. De bobus et ouibus. In bobus opera bona que fratribus impenduntur, in ouibus opera simplicitatis quibus ab omni lesione cessatur accipimus.  Unde Dominus dicit: Estote prudentes sicut serpentes, et simplices sicut columbe . Ac si dicat, prudentes, ut opera misericordie fratribus impartiatis; simplices, ne quem uoluntarie ledatis. Offerens uictimas. uictima dicitur, qui uinciebatur et occidebatur pro uictoria, offerebatur, et significat omne opus bonum quod Domino offertur. Si holocaustum eius fuerit oblatio. Holocaustum est totum concrematum et ea opera signat que ex omni parte Deo digna indicantur. De armento, id est, de multitudine bonorum operum. Masculum immaculatum, id est illud opus in quo nichil sit fragile et feminea mollitia tepens. Anniculus, id est perfectum et probatum tale sacrificium, ad ostium tabernaculi, est applicandum, id est  ad doctrinam et exempla sanctorum Patrum, apostolorum uidelicet et ceterorum. Ponit manum suam super caput hostie, qui initio bone uoluntatis studiis bonorum operum insistere non tardat, sicque proficiat ad remissionem peccatorum. Immolabitque uitulum coram Domino. uitulus, quia iucundus est, docet opus Domini letitia spirituali agendum. Filii Aaron, qui offerunt, Christiani sint et fideles, quos Petrus apostolus genus electum, regale sacerdotium uocat . Sicut enim Christus est et pontifex et hostia, ita Christiani et per se et in se hostias spirituales offerre debent. Sanguinem offerunt, id est animam suam, quia in Genesi sanguis anima carnis uocatur. Funditur circa altare. In memoria incarnationis Christi omne opus bonum  perficitur. Unde Dominus dicit: Hoc quotiescunque feceritis, in meam commemorationem facite. De quo altari superius dicitur: Altare de terra facietis mihi.---Quod est ad ostium tabernaculi, quia in ingressu fidei statim de fide incarnationis Christi imbuimur. Detrahitur pellis, dum diuitiarum et facultatum superfluitas imminuitur ut eo liberius hostia boni operis immoletur. Quas diuitias in Iob pellis nomen ostendit dum dicitur, pellem pro pelle , etc. Artus in frusta conciduntur, dum singuli sensus in corpore ad seruitutem Domini preparantur.

Strues lignorum componitur, dum Petri et Patrum exempla ad imitationem assumuntur. Ignis subiicitur, dum Spiritus sancti gratia bonum opus consecratur. Caput est principalitas mentis, in iecore  omne desiderium accipitur. Dicunt enim philosophi iecur caloris ad digerendos cibos et desiderii esse radicem. Intestinis et pedibus lotis. Intestina fimo sordent, in quo sordide cogitationes monstrantur. Pedes, qui sepe immunditias tangunt, ea opera signant que nequaquam a carnalibus negotiis separari possunt. Sunt tamen et hec et illa aqua compunctionis emundanda, et ita sacrificio Domino coaptanda. Huiusmodi hostiam dum quilibet offert sacerdos est Domini, quia Dominus de manu eius suscipit odorem suauitatis, dum talibus sacrificiis delectatur. Quod si de pecoribus oblatio est, etc. In bobus fortia opera; in ouibus simplicitatem uite; in capris penitentiam peccatorum accipimus. De holocausto et anniculo absque macula supra  diximus ad latus altaris quod respicit ad aquilonem precipitur immolari, ut in commemorationem Christi omnia fiant, sicut omnes postulationes per Dominum nostrum Iesum Christum nos implorare confidimus, post petitionem addentes, Per Dominum nostrum Iesum Christum, etc. Plaga aquilonalis, quasi sole longinquo obscura, hoc designat quod quidquid homo in hac uita laborat, nescit quanto apud Deum pretio estimetur, nisi quod spei firmitas sperare docet. Nam hinc scriptum est: Sunt iusti quorum opera in manu Dei sunt, sed nescit homo utrum amore dignus sit an odio . Aliter, aquilo gentes significat que in frigiditate incredulitatis torpuerunt. In omni autem opere illius propitiationis nos memores esse conuenit, quia Christus  gentilitati consuluit, liberans eam a Domino diaboli qui se in lateribus aquilonis sedere gloriabatur. De sanguine et de altari dictum est. Diuiduntur membra, dum discretio recta in omnibus uirtutibus custoditur. De capite et ceteris que offerenda sunt et de lignis, et igni, et sacerdote supra iam dictum est, Si autem de auibus holocausti oblatio fuerit, etc. Hactenus de actiue laboribus disputauit, nunc de contemplatiue uite puritate subiungit. Turtur, qui mortuo socio alii non iungitur, castitatem designat; columba autem, que arbori insidens et aquam inspiciens, accipitris preuidet aduentum, simplicitatem et cautelam: sancte enim anime in arbore, id est in celsitudine uirtutum requiescentes in aqua, id est meditatione diuine legis, antiqui  hostis norunt insidias precauere. Retorquetur caput ad collum, ut Christus, licet diuinitate premineat, nullius fidelis estimatione ab unitate Ecclesie, que est corpus eius, separetur. Aliter, dum in te celestibus appropinquas, curam carnis, unde firmius consistere possis, penitus non omittas. Quamuis enim Apostolus dicat: Carnis curam non feceritis in desideriis tantum , alias dicitur: Quis unquam carnem suam odio habuit ? Rupto uulneris loco decurrit sanguis super crepidinem, uel hasim altaris, ut alia editio dicit, dum patefacta bona intentione, uita omnis iuxta euangelicam doctrinam consecratur. uesicula, que semper tumida uidetur, et penne, lenitatis radices, proiiciuntur  propter altare ad orientalem plagam ubi cineres effundi solent, dum omnis tumor superbie et lenitatis uanitas propter Christum in memoria originis nostre, ubi corruptionem intelligimus nostram, comprimitur, ut sine malitie admixtione oblatio puritatis contemplatiue perficiatur, ne plus sapiamus quam oportet , et ne quid indignum his adiungere tentemus. Ascella est pars in qua ale iunguntur corpori. Ascelle frangi non ferro diuidi iubentur, ut in ipsa Dei contemplatione nichil ferro doli et schismatis impetatur, aut inuestigetur, sed manu, id est simplicitate intelligentie quam Dominus concesserit obseruandum, et in seruitio Domini offerendum suscipiatur. Cetera que de his subiunguntur in superioribus dicta sunt.



CAPUT II.


Anima cum obtulerit oblationem sacrificii Domino. Et animam pro toto homine ponit, sicut Iacob descendisse in Aegyptum cum animabus septuaginta loquitur; etc. Ideo animam dicit, quia de spiritualibus est locuturus. Spiritualis enim intelligentia animi non corporis capacitate percipitur. Sacrificium est quod in pane et in fructu terre Domino offerebatur. Simila enim omni genere panum nobilior, panis autem omni cibo ualidior, sapientiam diuinam signat, que alias auro, quod omnibus metallis est pretiosius, comparatur; quam Isaias inter Spiritus sancti dona primam nominauit, et Dominus in numero beatitudinis, inferioribus enumeratis,  in loco posuit perfectionis dicens: Beati pacifici, quoniam filii Dei uocabuntur . Maior enim sapientia non est quam meritis uirtutum Dei effici filium. Oleum caritatem et misericordiam sonat, sine quibus sapientia perit, hoc ipsum ubique in sequentibus signat. Thus orationem assiduam indicat. Si quis enim, ait Iacobus apostolus, indiget sapientia, postulet a Deo et dabitur , etc. Hec ad filios Aaron offerri iubentur, ut cuicunque Deus scientiam intelligendi prestiterit, cum magistris spiritualibus conferat, ne forte insidias diaboli orans incidat. Nam et Paulus cum per reuelationem Dei didicerit Euangelium, descendit tamen, ut ipse testatur, ad apostolos et contulit cum illis, ne forte in uacuum curreret aut cucurrisset .  Quorum unus, et cetera. Unus pro unitate fidei accipitur, et Paulus dicit: Unus Dominus et una fides , etc. Idem et alibi: Rogo, inquit, uos ut idem sapiatis et unum omnes dicatis . Pugillus plenus immolatur ut quisque quantum capere potest scrutari conetur, ne plus tentet quam potest continere. Pars simile et olei immolatur, totum autem thus, quia sapientie et caritatis et misericordie nequaquam in hac uita perfectio in sanctis aliquibus impletur. Paulus enim dicit: Ex parte cognoscimus, et ex parte prophetamus . Et de caritate: Maior autem caritas est his, quia uidelicet in hac uita cum spe et fide perfici non potest, sed permanet in futuro perficienda.  Et de misericordia dicit ultra uires uelle. Ideo hic non perficitur, quia quod facere non possumus, uelle debemus. Thus autem totum incenditur, quia sine intermissione orandum est, ut uidelicet omnia quecunque facimus, in nomine Domini faciamus. Ponitur [memoriale] super altare, ob memoriam Dominice incarnationis, ut supra dictum est. Reliquum sacerdotibus datur. Huic concordat quod fragmenta que turbis superfuerant, apostoli collegerunt, ut que minores intelligere non ualent, maioribus sumenda reseruent.

Cum autem obtuleris sacrificium coctum in clibano, de simila, panes scilicet absque fermento conspersos oleo. Clibanus uterus est uirginis, ubi panis qui de celo descendit sancti Spiritus operatione  nobis preparatus est ad salutem. Dum de his tractes, de simila panes, id est doctrine euangelice firmitatem adhibe, absque fermento, id est, sine erroris amaritudine. Unde Dominus dicit: Attendite uobis a fermento Phariseorum , id est malitiosa eorum doctrina. Ipsi panes sint conspersi oleo, hoc est ipsa inquisitio et sapientie inuestigatio misericordia et caritate condiatur; lagana azyma oleo lita est panis, lata et tenuis, que quantum a panis distat firmitate, tantum lex et prophetarum narratio infirmior est Euangelii claritate et apostolorum scientia, que tamen oleo lita est, quia in preceptis legis caritatis obseruantia, et misericordie effectus mundatur, et prophete de uentura misericordia aduenientis Christi et caritate presagabant.  Oblatio de sartagine de simila conspersa oleo fieri iubetur. Sartago, que media est inter ignem et cibos, firmissimo robore contra ignem tuta, et quedam mollia indurat, quedam uero dura emollit, crucem Christi significat, que mediatrix erat, quia cibum sustinebat, et per eam calor passionis incendebatur. Nisi uero panis in illa celestis torreretur, eius mysterium corporis nullatenus ad salutem humani generis panderetur. Tota enim dispensatio incarnationis eius ad crucis spectabat consummationem. Unde illi omnis creatura nostra [subiicitur] propter uirtutem crucis. Nam Apostolus: Factus est, inquit, obediens Patri usque ad mortem, mortem autem crucis: propter quod et Deus illum exaltauit, et dedit illi nomen quod est super omne nomen, ut  in nomine Iesu omne genu flectatur celestium, terrestrium et infernorum , et cetera. Cuius crucis uirtus quedam corda dura in lenitate mansuetudinis edomauit, quedam uero mollia et infirma uirtute stabilitatis erexit, ut utraque Christi corpori sociaret. Inde si quid tractandum sit, simila sapientie et cum uera caritate inquiratur. De fermento iam diximus. Diuiditur minutatim, cum singule passionis eius species digne recensentur. Hoc est, quid ualeat proditio, flagellatio, spinarum impositio, colaphorum irrisio, et cetera huiusmodi. Sacrificium de craticula, de morte Christi est disputatio digna; sicut enim subter sartaginem ualidus ignis accenditur ut cibus excoquatur, sub craticula  autem consumptionis carbones subiiciuntur: ita etiam uis passionis cruce Christi carnem assauit, et his peractis mors eam momentanea suscepit ut huius mortalis uite eam exueret qualitate. Unde cum fuerit disputandum, simila oleo conspergatur, manibus sacerdotis tradatur, memoriale incendatur, quod superest sacerdotibus relinquatur: de quibus omnibus supra iam diximus. Omnis oblatio que offertur Domino absque fermento fiet, id est, omne opus seruitutis Dei malitia aliene careat doctrine. Nec quidquam fermenti ac mellis adolebitur in sacrificio Domino. Mel dicitur philosophice dulcedo sonoritatis, qua instabiles ad sensus prauos illiciunt. Primitie eorum et munera offeruntur tantum, quia elementis litterarum et liberalium artium  instrumentis, que philosophi repererunt, ad utilitatem sancte utendum est Ecclesie, non tantum eorum theologie false in munera Domino replicande nec eorum disputationibus de diuinis inuestigandum. Quidquid obtuleris sacrificii sale condies. In omni opere bono sapientie diuine suauitatem nos adhibere hortatur. Munus primarum frugum de spicis uirentibus offertur, dum alicuius inchoatio bone operationis et discipline Domini gratie commendatur, dum nec per se ad maturitatem, id est ad perfectionem, peruenerit, igni quoque Spiritus sanctus debet emundari, et confirmari debet: et confringi in farris morem, id est, littere uelamine adaperto, ipsa disciplina statim initio medullitus inuestigari ad similitudinem perfecte sapientie. Sunt enim  quedam que omnimodis interiorem, non exteriorem sensum, recipiant. De oleo et thure, et sequentibus iam dictum est.



CAPUT III

Quod si hostia pacificorum fuerit eius oblatio, si uoluerit, de bobus marem seu feminam immaculatam offeret. Holocaustum quod totum incendebatur summorum et maximorum opera significat, sicut est uirginitas, de qua dicitur: Qui potest capere capiat , et omnia relinquere perfectionis est, sicut dicitur illi diuiti: Si uis perfectus esse , etc. Hec paucorum sunt. Unde et masculus tantum offerri precipitur; hec autem pacifica utrique sexui, uidelicet firmis et infirmis, ofrenda  sunt, quia quidam de bobus, id est fortibus operibus, offertur; quidam de ouibus, id est de simplicitate uite, offerunt munus: utrumque autem sine macula, uidelicet erroris et uitiorum depositione. Manu super caput et introitu tabernaculi et sanguine et altari iam dictum est. Adeps qui operit uitalia, id est cor et ei adherentia, quia in corde ratio esse dicitur, iram signat aut aliquem appetitum desiderii quod intrinsecus nutritur, quia anima rationabilis, concupiscibilis, irascibilis dicitur. Quando enim irasci contigerit, debet Domino offerri, ut pro Domino fiat ne peccetur in ipsa commotione sic, etc. Renes, cum adipe quo teguntur ilia, desiderium coitus signant, qui Domino offeruntur  dum non propter luxuriam nuptie, sed pro amore sobolis suscipiuntur. Reticulum iecoris, quia iecur cibos digerere dicitur, desiderium gule significat, quod per abstinentiam Domino est offerendum, ut cum ceteris etiam uirtutibus parcimonie uirtus immoletur. Que tres species intestinorum ubi in proximis capellis inueniuntur, in eodem sensu intelliguntur. De ouibus hostia pacificorum offertur agnus, dum quilibet simplex innocentiam sue Domino exhibet uite; cuius etiam cauda, id est usque ad finem perseuerantia in bono, offerri precipitur, etc. Intestina ut supra. Filii Aaron doctores sunt, quorum ministerio fidelium dona Domino offeruntur. Capra in oblatione est dum quis per penitentiam Domini placationem curauerit sibi aduocare.  De eius sequentibus sicut de superioribus accipitur: Quod uero in singulis dicitur, lignis igni superpositis non ita intelligendum quod Spiritus sanctus inferior sit operibus nostris, sed quia ipse fundamentum sit in singulis, et quia eius auxilio ante Dei oculos subleuentur. Omnis adeps Domini erit iure perpetuo, id est, omne desiderium nostrum in Domini obsequio conseruatur. Iure perpetuo dicit, non quod ipse ritus uictimarum perpetuus esset, sed quod in significatione figurabat perpetuum. In omnibus generationibus, id est usque ad finem seculi: in cunctis habitaculis, id est in omni proposito siue in ordine apostolorum, clericorum, monachorum, laicorum. Nec adipem, nec sanguinem omnino comedetis, ne quis sibi uiuat et suis desideriis  obsecundet. Quod sanguis in pecoribus, hoc anima in hominibus facit. Anima autem ipsa uita est, et principaliter uita de ratione constat: totum autem quod in nomine ratio operatur, ad Domini gloriam exhibendum.



CAPUT Iu.

Anima cum peccauerit, etc. Duo capitula hic in primis conuertit de quibus plenius in proximo narrat: ideo dicitur anima, id est siue sacerdos, siue tota congregatio. Si sacerdos, qui est unctus, peccauerit, etc. Si hec supra sacerdote uero, oleo Spiritus sancti uncto, Christo uidelicet, intelligere uoluerimus, possumus dicere quoniam patienter suffert peccantes ut reuertantur. Paulus enim  dicit: An nescis quod patientia Dei ad penitentiam te adducit?  Quod ideo peccare dicatur, cum penitus sit sine peccato, quia feriendis peccatis sepius non statim insistit. Peccator enim, uidens se differri, pertinacius peccat. uel peccare sacerdos noster dicitur propter membrorum suorum infirmitatem. Pro quibus peccatis, id est et eorum, qui non cognoscentes Dei patientiam, peccant, et membrorum suorum, offert, uitulum, se ipsum uidelicet, immaculatum, ab omni delicto; qui immolatur ad ostium tabernaculi, id est iuxta quod docent apostoli et ceteri doctores, eius passio peracta est. Ponit manum suam super caput eius. Ipse quidem, cum sit sacerdos et hostia potestatem habens ponendi  animam suam et iterum sumendi eam . Immolabit coram Domino, quia in omnibus Patris cooperantis uoluntatem impleuit, contulit sanguinem in tabernaculum, quia, ut Apostolus ait: Ut appareat nunc uultui Dei pro nobis . Tinxit digitum in sanguine, totum scilicet opus suum in passione compleuit. Dixit enim: Consummatum est . Septies aspersit, remissionem peccatorum et gratiam Spiritus sancti donauit. Contra uelum sanguinem sparsit, id est carnem suam inter nos et sanctuarium diuinitatis mediatricem fecit. Sanguine tinxit digitum, clauibus uulneratus, latere perfossus, etc. Posuit super cornua altaris thymiamatis sanguinem. Altare thymiamatis angelice sunt uirtutes odore uirtutum superabundantes.  Si aliqui homines celestibus fulgent uirtutibus, quanto magis hi quorum uita extra rectitudinem nunquam exorbitat, quorum numerum redintegrauit dum nos redemit. Sic et Apostolus ait: Pacificauit sanguine suo non solum que in terris sunt, sed etiam que in celis . Reliquum sanguinem fudit ad basim altaris: qui ipse in corpore suo altare est pro peccatoribus, et infimis, et iam sanguinem fudit humani generis populis, ut et intus angelis et nobis prodesset extrinsecus. In introitu tabernaculi fundit, quia ipse est ostium. De interraneis supra diximus, quod diuersa desideria signent. Quia uero quedam horum in Christo non inueniuntur, ut est cupido libidinis, generaliter dicamus quod omnia desideria eius in nostram salutem proficerent, siue sitiret,  siue esuriret, dormitum iret, uel aliud quod secundum hominem quem suscepit appeteret. Adoleuit ea super altare holocausti, dum iure omnia perfecit et in sui memoriam celebranda commisit. Caput cum intestinis, pellis cum carne et pedibus, simul comburuntur. Quia caput Christi Deus, Christus enim Deus et homo. Cum intestinis, id est anima rationali. Et pelle, et carne, et pedibus, id est carnis substantia pro nobis est passus, unus est Deus indiuisibilis. Ibi et fimus comburitur, quia peccata nostra portabit, que ipse non fecit. Extra castra, id est extra portam passus. In loco mundo, mundauit enim nos a peccatis, ubi cineres effundi solent, id est ubi estus facinorum nostrorum eius redemptione exstinctus est. Concremantur super lignorum  struem, id est iuxta que prophete predixerunt plenitus expleuit. Ad singula enim que dicuntur, euangeliste subiungunt: Ut impleretur quod dictum est . Porro peccatum omnis turbe flebilem signat Iudeorum duritiam. Condemnantes enim Iesum clamauerunt: Non habemus regem nisi Cesarem . Et: Sanguis eius super nos, etc.  Quod non sicut sacerdotis peccatum est, quia per ignorantiam et imperitiam eorum euenit. Quibus Petrus dicit: Scio quia per ignorantiam egistis sicut et principes uestri, etc. . Ex quibus aliqui, postea intelligentes peccatum suum, obtulerunt uitulum, id est in crucifixum crediderunt secundum omnem ueritatem  passionis eius. Posuerunt seniores populi manus super caput eius, quoniam Christum principes sacerdotum et scribe morti addixerunt. Quod in hoc uitulo intestina, que desideria signant, similiter sicut et in superiori offerri iubentur, hoc uidetur ostendere quod eadem desideria que Christus pro salute habuit nostra, nobis pro nobis et fratribus commendauit habenda. Cetera omnia que de uitulo dicuntur, ad superiorem sensum flectantur, ut sicut in eo faciendum prefigurabatur, ita in hoc credendum intelligatur. Si peccauerit princeps, id est, qui uoluntatem Domini scit, cui potestas et uirtus scientie a Domino collata est; per ignorantiam, id est per negligentiam, offerat hircum, hoc est penitentiam fortem. Princeps hircum offert, animam  quamlibet de populo capram, quia qui scit uoluntatem domini sui, et non facit, uapulabit multa; qui uero nescit, uapulabit pauca . Potentes potenter tormenta patiuntur . Hoc est enim facere fructus dignos penitentie , ut iuxta qualitatem culparum penitentia extendatur. Ponit manum suam super caput eius, cum initium penitentie operis exercitio ornat. In loco ubi mactatur holocaustum, ibi et hostia pro peccato mactatur, quia ipso Domino, cui summa opera offeruntur penitentia placet. Tingit sacerdos digitum in sanguine et tangit cornua altaris, quia Christus oblationem penitentie redemptionem quam in crucis cornibus fecit suscipit: Dicit enim discipulis: Hic calix pro uobis et pro multis effundetur in  remissionem peccatorum . Altare ipsius signat passionis memoriam; cornua eius, cornua crucis in qua nostra redemptio peracta est. Sanguis funditur ad basim altaris, quia in initio euangelice predicationis predicauit Dominus penitentiam, sicut in Euangelio legitur. De intestinis ut supra, ut omne desiderium Domino offeratur. Rogat sacerdos pro principe. Christus rogat secundum humanitatem, quia Patri ostendit formam quam pro nobis suscepit, et quotidie propitiatio pro nobis. Siue metonymice dictum est, rogat quasi rogari facit. Illo enim donante pro nobis peccatoribus rogant sancti, quod et quotidie imploramus. Si anima de populo terre peccauerit, id est persona et scientia minor faciliori penitentia soluitur. Cognoscit peccatum  suum, siue instinctu diuino siue doctorum monitu. Cetera omnia ut supra. Ouem de pecoribus offert, qui simplicitatem uite Domino immolat. Omnes he hostie immaculate esse iubentur ut nichil fictum siue in penitentia siue in operibus exhibeatur, ut sic preterita defleantur ne deflenda committantur. Cremabat super altare incensum Domini. Omnia in memoria incarnationis et passionis Christi fiant, et ita erit Domino acceptabile munus. Cetera ut supra.



CAPUT u.

Si peccauerit anima et audierit uocem iurantis, et reliqua. Quisquis conscius est peccatorum alterius,  si consenserit uel astipulando, uel etiam non iudicando, cum ipso qui fecit reuerse esse [f. reum se esse] non nesciat. Non solum enim qui faciunt, sed etiam qui consentiunt facientibus digni sunt morte. Anima que tetigerit immundum aliquid, etc. Plures species habuere Iudei in quibus hominem contaminari putabant, ut sunt animalia non ruminantia, uel ungulam non diuidentia, uel unum e duobus non ambo facientia. Cuius superstitionis eos arguit Dominus: Erratis, inquiens, nescientes uirtutem Dei . Non enim quod intrat in os coinquinat hominem, sed quod exit de ore, etc. . Iubet autem non consentire peccatis, siue a diabolo ingerantur, ut est inuidia et odium, superbia, etc., quod est a bestia occisum esse, siue ab ipso homine  sumant originem, diabolo incentore, ut est libido et gula, et reliqua, quod est, per se mortuum esse. Reptile etiam peccatum terrenis sordibus inherens uocat. Obluta dicitur anima uel negligentia uel contemptu: Qui enim parua negligit, paulatim defluit et ad maiora delabitur . Si tetigerit quidquam de immunditia hominis, et reliqua. Qui enim seminis fluxum patiebatur, cum omnibus quibus utebatur pollutus iudicabatur, sic et de menstruo mulieris. In horum tactu prohibet nos alicuius communicare peccatis. Postea cognouerit, siue instinctu diuino, seu admonitione alterius, subiacebit delicto, id est ut pro delicto penitentiam agat. Anima que iurauerit et protulerit labiis, et reliqua, id est si malum quid se facturum iurauerit, uel si bonum cum iuramento  deuouerit, et non perfecerit, rea est delicti. In hoc Herodes deceptus est quod male filie spopondit iurando et penis [f. plenius] lapsus est ipsum malum perficiendo. Hec qui fecerit offerat agnum uel capram, id est innocentiam uite, ut Apostolus precepit. Qui furabatur iam non furetur , id est qui prius nocuit, iam innocenter uiuat. uel capram offerat, id est strictam penitentiam agat, ut Christus uerus sacerdos illi propitiatio fiat. Si autem pecus offerre non poterit, id est fortem penitentie castigationem in ieiuniis, in uigiliis et indumento cilicii, et cetera, que ad hoc pertinent, offerat duos turtures uel duos pullos columbarum, id est seculum relinquat, qui turtur soliuagus est; et castitatem sectetur, et in monasterio uel eremo simpliciter  uiuere contendat, gemitum pro cantu habens sicut columbe, ut peccata defleat, et pro eterne uite desiderio suspiret, quod est etiam, unum pro peccato et alterum in holocaustum offerre. Dabit eos sacerdoti, Christo uidelicet suam deuotionem commendet. Retorquebit caput eius ad pennulas, et reliqua. Quia penna subleuat auem, precipit ita mentem ad contemplationem copulari ut curam carnis necessariam non omittat, ut supra diximus. Aspergit parietem altaris sanguine, dum uitam suam Christi offert miserationi. Reliquum sanguinem fundit ad basim altaris, dum quidquid in uita sua gerit, euangelice subdit doctrine. Rogabit pro eo sacerdos, id est Christus ipse homo, sacerdotis membrum, qui  Domino offert hostiam laudis. Quod si etiam seculum non potest relinquere, nec ea que diximus adimplere, offerat similam decimam partem ephi. Ephi tres habet modios et significat scientiam sancte Trinitatis. Offert de ea decimam partem dum in humanitatem Christi, quam sibi sancta Trinitas associauit, perfecte confidit. Denarius enim perfectionis est index. Non mittit in eam oleum nec thuris aliquid. Qui enim tam infirmus est ut perfecte penitere non norit, spirituali letitia fiducialiter uti non potest, nec in oratione sua confidere, quia nescit qualiter Domini misericordia erga illum patescat, sicut propheta dicit: Quis scit si conuertatur et ignoscat Deus, etc.  Tradit sacerdoti similam, dum confidentiam ipsam Christo commendat,  admonens ut quod ipse discipulis suis iussit dicens: Quoties peccauerit in te frater tuus et dixerit: Penitet me, dimitte; et item Petro: Non dico tibi septies, sed septuagesies septies, , sua largitate perficiat. Qui plenum pugillum ex ea cremabit, dum sue promissionis memor suam prestat pietatem. Nam quia pugillo littere formantur, firmitas promissionis per eum figuratur. Reliquam partem ipse habebit in manere, quia totum commendatur eius clementie. Anima si preuaricans ceremonias, per errorem in his que Domino sunt sanctificata peccauerit, et reliqua. Id est plurima de sanctificatis, que reliquo populo usurpanda non erant, sicut de unguento et thymiamatis compositione fieri prohibetur, et de quibusdam immolatis  iubentur tantum mares de semine Aaron uesci; de aliis autem uterque sexus. Pro huiusmodi transgressionibus hec secundum historiam ita iubentur, nobis autem precipitur ut quisquis in locis sanctis et omnibus rebus Domino consecratis maxime in Eucaristie tractatione, rectum excedat, Offerat pro delicto suo arietem immaculatum de gregibus, id est in redemptionem, que per humanitatem Christi facta est, penitendo confidat. Qui emi potest duobus siclis, uel pro siclis, ut LXX transtulerunt. Binarius numerus duo significat precepta caritalis, a quibus ad quinquagenarium, id est ad gratiam sancti Spiritus, perueniamus. Frustra enim penitentia castigatur nisi cui per Spiritum sanctum preceptum caritatis seruetur, ut ipse  Spiritus infundatur. Quod intulit damni restituet, hoc est, quod peccauit, penitentia soluat. Quintam partem ponet supra. Sensus corporis sunt quinque: quicunque horum minister esset, postea in laude Domini et operis boni obseruantia custodiatur, etc., ut supra. Anima si peccauerit per ignorantiam, et reliqua. Idipsum in superioribus commemorauit et capram siue agnum offerre precepit, nunc autem arietem docet immolare, quia nichil est penitentia si extra spem remissionis et redemptionis agitur Christi. Iuxta estimationem peccati, quia fructus dignos facit penitentie, qui quantum deliquit cum Domini misericordia emendare conatur. De ceteris sepe dictum est.



CAPUT uI.


Anima que peccauerit, et contempto Domino, et reliqua. Contemnit Dominum, qui negligit emendare, et non intelligit ab ipso posse manifestari et uindicari. Quicunque autem a tali duritia deceptus, Domino in aliquo contrarius exstiterit et preceptis eius contraierit, uel si proximum scienter leserit, addat quintam partem pretii, id est lingue confessiones. Ad linguam enim gustus, qui est unus de quinque sensibus, pertinet. Reddat de, etc. Et omnia integra, id est dignam penitentie compensationem. Et offerat arietem, id est firmiter de Domini misericordia confidat et se dignum preparet ut exaudiatur. Qui rogabit pro eo, quia protector est omnium sperantium in se. Inficians, id est negans.  Reliqua ut supra. Hec est lex holocausti: Cremabitur in altari tota nocte usque mane. De eo holocausto uidetur hic dicere quo quotidie agnus unus mane, alter uespere erat offerendus. De cetero quid sit holocaustum spiritualiter supra diximus. Tota nocte usque ad mane ignis, qui in eodem altari est, ardet, quia caritas, quam Christus commendauit dicendo: Manete in dilectione mea sicut dilexi uos , in cordibus fidelium usque ad mane future uite, ubi lux perfecte scientie effulgebit, flagrare debebit. uestitur sacerdos tunica, sicut Dauid dicit: Sacerdotes tui induantur iustitia . uestitus et feminalibus lineis, dum continentiam pudicitie conseruat, sicut Dominus ait: Sint lumbi uestri precincti, et reliqua.  Ponit  cineres iuxta altare, dum consummationem bonorum operum Domino commendat, ut Paulus dicit: Potens est depositum meum seruare, et reliqua,  Aliter altare cordis ara intelligitur, quia caritas eterna seruanda est, et consummatio laborum recondenda. Paulus dicit: Gloriatio nostra, hec est testimonium conscientie nostre . Donec efferatur extra castra, id est, donec post finem huius uite in loco mundissimo, quando, Apostolo teste, Dominus illuminabit abscondita tenebrarum, etc. , consumi faciat usque ad fauillam, id est exuta omni corruptione, in regno constituat eterno. Induitur sacerdos aliis uestibus, dum quilibet fidelis proficit de uirtute in uirtutem. Exspoliatur propriis uestibus, dum, que retro sunt  obliuiscens, in priora extenditur. Nutritur ignis in altari lignis mane subiectis, dum Patrum exemplis et Scripturarum sententiis in luce scientie ad ardorem caritatis fidelium corda prouocantur. Adeps est pinguedo caritatis. Simila oleo conspersa est perfecta scientia cum misericordie operibus. De pleno pugillo et thure supra diximus. Reliqua comedunt filii Aaron, quia pauci maxima mysteria scientie diuine immolant, minores uero inferiora incarnationis Christi uel ceterorum mysteria percipiunt. Que in loco sancto comeduntur sine fermento, id est intra sanctam Ecclesiam absque philosophicis et Iudaicis superstitionibus. Mares tantum illis utuntur, id est firmiores et mollitie cupi  ditatum minus consentientes, ad sancta admittuntur. Omnis qui tetigerit illa, id est qui fide pura et uera dilectione sanctis se dignum prebet, sanctificabitur, sanctitate et perceptione salutis. Offeret Aaron cum filiis suis in die unctionis sue decimam partem ephi simile, quia in sua incarnatione Christus, quando humanitas uncta est oleo letitie decimam partem ephi, que habet tres modios, id est plenitudinem bonorum operum in scientia fidei sancte Trinitatis, fidelibus seruandam constituit. Medium eius mane et medium uespere. Mane quidem ante presidem stetit damnandus ad mortem, uespere uero, consummata passione, positus est in sepulcrum. Que simila oleo conspersa in sartagine frigetur et calida offertur, quia passio Christi propter nimiam  caritatem qua dilexit Deus mundum in cruce peracta est. Quod calida offertur in odorem suauissimum Domino, id ostendit quod pro nostra passus dilectione, nunc apparet uultui Dei pro nobis, ut sit propitiatio nostra . Sacerdos qui patri iure successerit. Christus successit pontificio legali, et euangelica sacramenta legalium cultui uictimarum. Omne enim sacerdotum sacrificium igne consumitur, nec quisquam comedet ex eo. Christus enim, cum sit Deus et homo, pro nostra salute natus et passus, humane separationis discretione non debet separari, sed integre omnis dispensatio incarnationis eius Spiritus sancti est cognitioni commendanda et fide sincera tenenda. In loco ubi offertur holocaustum, immolatur sacrificium  pro peccato, quia fructus bone penitentie ad sanctum perfectionis sanctorum ducit: Petrus namque et Dauid, et ceteri sancti, post lapsum penitentes, creduntur in pristino recepti fastigio, et ideo sanctum sanctorum, dicitur. Sacerdos comedit hostiam in atrio tabernaculi. Christus recipit penitentiam in Ecclesia: nisi enim ipse receperit et per remissionem quam contulit remittat, non erit acceptabilis Deo. Quidquid tetigerit eius carnes, sanctificabitur. Penitentie opera sunt ieiunia, uigilie et plurima alia, que quisquis, licet extra discretionem penitenti cessit, fecerit, certa mercede donabitur, sicut sancti sepe se sic castigant, quasi maximis sint inuoluti peccatis. Si de sanguine eius uestis fuerit aspersa, etc. Id est, e uita penitentis  substantia eius corporis maculabitur, per baptismum quod in Ecclesia suscepit debet spem habere electionis. Nisi enim prius recte fuerit baptizatus, penitentia non erit emendatus. Per baptismum enim et preterita dimittuntur et de futuris, precedente penitentia, indulgentia preparatur. uas autem fictile in quo cocta est confringetur. Si post remissionem per penitentiam concessam fragilibus se operibus infixerit, iam Domini iudicio timeat se puniendum. uas ergo eneum defricatur et aqua lauatur, id est, si in soliditate uirtutis et constantie perstiterit, igne Spiritus sancti et compunctione lacrymarum mundabitur. Omnis masculus, ut supra. Hostia enim que ceditur pro peccato, etc. Hic uidetur  dicere de uitulo quem supra pro peccato offerri iussit, de quo in suis locis dictum est. Non comedetur, sed igni comburetur. Cum Christus pro peccatis nostris sit passus, non debet dentibus minui, ut uidelicet pro suis mortuus dicatur peccatis, quia peccatum non fecit, nec inuentus est dolus in ore eius , sed scientie sancti Spiritus commendandum est illud mysterium et fide plena laudabiliter exhibendum.



CAPUT uII.

Hec quoque est lex hostie pro delicto. Delictum potest quod in diuinis rebus delinquitur nuncupari, peccatum uero contra homines. Delicti autem remedium perfectioni ex integro deuotorum per ueram penitentiam acquiritur. Fundetur sanguis  eius per gyrum altaris, ut uita eius ad imitationem Christi penitus inclinetur. De cauda et intestinis supra dictum est, similiter de masculo. Ad sacerdotem qui eam obtulerit pertinebit. Ad Christum, qui se obtulit pro nobis, pertinet actio nostra ut per eum nos ueniam imploraturos speramus. Sacerdos, qui offert holocausti uictimam habebit pellem eius. Pellis exteriorem substantiam significat, que Christo, id est membris eius, in eleemosyna largienda est, ut sic perficiatur penitentia. Dominus namque dicit: Quandiu fecistis uni de minimis meis, mihi fecistis . Et omne sacrificium simile quod coquitur in clibano, etc. Id est omnis ratio de incorporatione, uel passione, uel morte Christi ipsi commendetur, nec de his temere sentiatur.  Siue oleo conspersa, siue arida, id est, si eius sit scientie, qui placiditate eloquentie redundet, uel cui eleemosynam faciendi suppedit facultas; siue in infirmiore sit scientia, qui tarditate uerborum torpeat uel substantie subsidio careat largiende. equa tamen mensura diuidetur per singulos. Quia in equalitate et unitate fidei debent omnes equari, ut Paulus unum omnes sapere et idipsum dicere hortatur . Pro gratiarum actione donum, qui immensitate peccatorum non cogitur peniteri, sed pro collata sibi diuina misericordia gratias agit. Offert panes conspersos oleo, id est doctrinam sequitur Patrum Noui Testamenti. Offert et lagana azyma oleo lita, id est intellectum Patrum ueteris Instrumenti. Maius est autem conspergi quam ungi  oleo, quia ueritatem isti predicant eorum que illi uentura somniabant. Collyridas offert, id est doctrinam orthodoxorum, quorum labore libros canonicos intelligimus. Hec omnia sine fermento, id est sine aliene amaritudine doctrine. Offert panes fermentatos, id est fidei firmitatem. Nam et fermentum fidem significat, ut Dominus de muliere farinam fermentante dicit. Unus in primitiis offertur dum in unitate fidei omne opus bonum inchoatur. Et erit sacerdotis qui fundet hostie sanguinem, quia ei fides exhibenda est per quem oblatio seruitutis nostre Patri est presentanda. Cuius carnes eadem die comedentur, quia in hac uita omnem fidei perfectionem passionis Christi seruare debemus et in  nobis ipsis hostiam Deo placentem exhibere: Post mane enim uite future, ut Salomon dicit, non est sapientia, nec consilium, nec ratio quo properamus .

Si uoto, uel sponte, quispiam obtulerit hostiam, etc. Id est, siue qui ex uoto, ut monachi, et clerici, seculique renuntiatores; siue qui subito pertractans bonum opus inchoauerit, ipsa die, id est in presenti, et cras, hoc est temporibus uite sue post concessis, ipsum opus perficiat. Quidquid enim tertius dies inuenerit, ignis consumet. Nihil hic imperfectum relinquatur ibi, id est in uita futura perficiendum, quia uniuscuiusque opus quale sit ignis probabit; si cuius opus arserit, detrimentum patietur, et sequentia . Si quis carnes uictime die  tertia comederit, et cetera. Si quis estimat se in die future uite posse perficere quod hic imperfectum relinquit, non placet Domino opus eius, ideo damnationi obnoxius est: Caro que aliquid tetigerit immundum, etc., id est opus quod uitiis inquinatur non reputetur ad profectum, neque in exemplum sumatur, uindicte eius, quasi igni, seruatur. Qui fuerit mundus uescetur ea, etc. Non est dicendum quod ad priorem uersum respiciat, ut mundus immundis uesci iubeatur, sed ad sequentem uersum, ut mundus ea hostia uescatur a cuius carne anima immunda prohibetur. Indigne corpus Christi et sanguinem sumere prohibemur, ut in Apostolo pleniter docetur, que mundis tractanda iubentur. Aliter: immunda anima sacrificium Domini comedit  dum quilibet non ex bona uoluntate opus Dei foris simulat, ut qui seminat uel sua largitur propter arrogantiam et plurima talia. Et que tetigerit immunditiam hominis, et reliqua. Immunditiam hominis, uel fluxum seminis, uel cetera que ei secundum legem ad immunditiam reputantur. uetat autem uitiis non communicandum siue hominis, id est ingeniosi in malo, siue iumenti, id est hebetis et publice delinquentis. Adipem ouis, et bouis, et capre, et reliqua; id est, desiderium ad Deum simplicis et fortiter operantis et penitentis, non alio uertas quam sicut ille bene proposuit. Adipem cadaueris morticini, et reliqua; id est uoluntatem per se peccatis mortui, ut Apostolus: uidua in deliciis uiuens mortua est ; siue eius  qui a diabolo deceptus est, ad imitationem tuam conuertas. Sanguinem omnis animalis non sumetis in cibo, etc.; id est, uite nullius inuideas; Apostolus enim dicit: uidete ne si inuicem mordetis, ab inuicem consumamini , siue sit spiritualis homo, siue simplex et carnalis. Qui offert uictimam pacificorum, etc. Qui gratiarum actionem Domino soluit, libamen caritatis adiungat, sine qua nichil placet Deo. Pectusculum significat fidem et constantiam; armus, bonam operationem, que proprie ad Deum seruare debemus. Hoc est quod ait: Cedit in partem Aaron, Qui obtulerit sanguinem et adipem, et reliqua. De uno dicitur, et ideo ad unum pertinet Christum fides et  bonum opus. Pectusculum eleuationis dicitur, quia eleuat nos fides; quasi diceret: hic est ritus sacerdotii Aaron ad quod unctus est, ut que iam dicta sunt ad illum pertineant. In monte Sinai. Sinai interpretatur rubus uel tentatio; significat istud tempus in quo tentationibus et stimulis peccatorum terimur et indigemus Dei mandatis, que et accipimus. De consecratione Aaron in Exodo diximus. Moyses significat uel legem, que Christi incarnationem predixit, uel diuinitatem Christi, que eius humanitatem ad tantam gloriam prouexit, sicut dicitur: Unxit te Deus, Deus tuus oleo, etc.  Filii Aaron apostoli sunt Christi, eorumque sequaces.



CAPUT uIII

 Congregabis omnem cetum, et reliqua. Per passionem Christi congregatur Ecclesia ad doctrinam euangelicam. De uestimentis sacerdotum, siue ad Christum referas, siue ad quemlibet sanctum, iam supra dictum est. Linitur tabernaculum oleo, aspergitur altare cum basis et labrum, quia omne instrumentum Ecclesie et baptismo et gratia sancti Spiritus confirmatur. Septena aspersio eius septiformem gratiam ostendit. uitulus oblatus Christum significat. Super cuius caput manus ponimus, dum de eius Diuinitate predicamus. Fundamentum altaris Doctrina est euangelica iuxta quam passio Christi acta; cetera ut supra. Arietes etiam typum Christi tenent, qui duo dicuntur, quia duo sacramenta corporis sui  commendant. Tangitur extremum auricule propter obedientiam, quia et ipse Christus factus est obediens Patri usque ad mortem . Cetera omnia que inferius comprehensa sunt, secundum sensum quem superius sparsim de sacrificiis posuimus, siue de Christo, siue de eius membris accipi debent, ut tamen omni cause quod sibi conueniat adiungatur. Tollens de canistro azymorum, et reliqua. Panes uarii in canistro sapientie est uarietas in sancta Scriptura. Sicut enim illud de uirgultis, sic hec de sanctis sententiis compaginata, fidelibus uerbum uite ministrat. Nam et de Christo secundum humanitatem dicitur: Puer iehsu proficiebat sapientia, et etate, et gratia . De panum significatione in superioribus digessimus. Que in altari, id  est in memoria passionis Christi Deo accepta redduntur. Pectusculum de ariete in partem est Aaron, quia rectam fidem de se Christus sibi exhiberi querit. Assumensque unguentum et sanguinem, et reliqua. Aaron cum uestibus et filiis, id est Christus in sanctis membris, uidelicet suis, gratia et infusione Spiritus sancti et in sua redemptione decoratur; nam et in ipsum Spiritus sanctus legitur descendisse. De uestimento uero eius dicitur omnibus his uelut ornamento uestiri, uidelicet congregatione Ecclesie de filiis, ita dedit eis potestatem filios Dei fieri . Coquite carnes ante fores tabernaculi, et reliqua. Igne sancti Spiritus, iuxta doctrinam apostolicam, sacramenta incarnationis et passionis Christi  fidelibus ad uite sustentaculum ministrantur. De canistro et panibus sepe iam dictum est. Aaron et filii eius comedent eos. Aaron, id est Christus, comedere dicitur, quia nobis sua sacramenta perfectibilia facit. Quidquid autem reliquum fuerit, et reliqua. Quidquid ex his nobis supersit, Spiritui sancto, qui est conscius secretorum, relinquamus. De ostio quoque tabernaculi non exibitis, et reliqua. Siue omni tempore uite precipit in Ecclesia Domino seruiendum, siue illud significat quod discipulis post passionem iussit suam: uos autem, inquiens, sedete in ciuitatem donec induamini ex alto , etc. Nam de resurrectione Domini septem hebdomades sunt, hoc est septies septem dies, et efficiunt dies quadraginta nouem, ad quem numerum  quinquagesimum addes diem, qui reuoluto septies circulo diei resurrectionis occurrit, quem in sequentibus octauum nominat, quia prioribus per septenarium absumptis ipse est septenis, et fit idem primus et octauus. Die ac nocte manebitis, et reliqua. Id est in prosperis et asperis in Ecclesia; obseruantes custodias, et reliqua: intendentes eius mandatis ut uita eterna digni efficiamini.



CAPUT IX.

Facto octauo die, et reliqua. In die enim Pentecostes credendi sunt apostoli ministeria corporis Christi celebrasse, hoc est uitulum immolasse. Aries in holocaustum, ad ipsum pertinet, quia dux gregis, et tota passio eius Dei dispensatione acta est. Filii  Isrel quibus imponitur fideles sunt, qui cum apostolis fuerunt. Nam centum et uiginti ibi fuisse dicuntur. Obtulerunt hircum, uel Christi passionis gloriam predicantes, qui pro peccatis nostris oblatus est; uel quia Petrus eadem die predicauit penitentiam. Agnum innocentem uiuentes [f. add. recte] obtulerunt; bouem, id est fortia opera fortiter pro Christo certantes, arietem, ut supra. In sacrificio singulorum, et reliqua. In singulis sapientiam diuinam exhibuerunt, sicut dicitur: Ceperunt loqui uariis linguis, prout Spiritus sanctus dabat eloqui illis . Hodie enim apparebit Dominus uobis, sicut scriptum est: factus est repente de celo sonus, etc.  Et post pauca: Apparuerunt illis dispertite lingue , et cetera  que sequuntur: Spiritus sanctus enim Deus et Dominus est. Dixitque Moyses ad Aaron: Accede ad altare, et reliqua, ac deinceps et deprecare pro te. Christus pro se orare et offerre dicitur, quod facit pro corpore suo; uel etiam pro se secundum humanitatem orauit: Pater, inquiens, in manus tuas commendo spiritum meum , et multa similia. Pro populo autem fideli orat, quia eorum uota Patri offert, et est propitiatio pro peccatis eorum. uitulum obtulit. Si ad Christum flectis, obtulit se pro nobis; si ad aliquod summi pontificis membrum, tunc uitulus significat fortia opera que per Christum offerimus. Que sequuntur de uitulo supra dicta sunt, similiter et de holocausto. Addens in sacrificio  libamenta, id est sapientie spiritualis in omnibus instrumenta. Absque ceremoniis holocausti matutini, id est agni, quem quotidie mane offerendum precepit. Offerunt filii Aaron sanguinem, qui, sicut Apostolus precepit, quotiescunque faciunt fideles, in eius faciunt commemorationem. Adipem bouis, et caudam, usque posuerunt super pectora, quia omne desiderium et perseuerantiam per fidem et in fide offerre debemus. Extendens manus, et reliqua. Extensio manuum intentam orationem significat, ut Dauid dicit: Eleuatio manuum mearum , etc. Sicque completis hostiis descendit. Descensio significat quod doctor aliquando orare, aliquando ad docendum aliis debet condescendere, ut Paulus dicit: Siue excedimus Deo, siue sobrii  sumus uobis . uel: extendit manus dum se in secreto orationibus exercet; descendit autem dum iterum ad sua facta discutienda reuertitur. Ingressi autem Moyses et Aaron, usque egressi, benedixerunt populum. Coram Domini oculis, quasi in egressu, in secreto oratio fundenda est, ut inde quasi in egressu benedictio suscipiatur. Paulus enim dicit: Benedictus Deus, qui benedixit nos in omni benedictione spirituali in celestibus in Christo . Primo enim dicit, id est laudat Deum, et postmodum datam narrat benedictionem. Apparuitque gloria Domini, id est in die Pentecostes aduentus Spiritus sancti. Et egressus ignis a Domino, et reliqua. Spiritus sanctus a Deo ueniens, uota et desideria sanctorum Domino consecrauit.  Quod cum uidissent turbe, laudauerunt Dominum, ruentes in facies suas. Cum uidissent Iudei gratiam in apostolis, et uerba Petri audissent, ut Lucas refert , compuncti corde baptizati sunt, et apposite sunt anime circiter quatuor millia. Quod dicitur, ruentes in facies suas, signat eorum humilitatem ad penitendum pronam.



CAPUT X.

Nadab et Abiu ignem alienum offerentes igne diuino damnantur. Sic in Ecclesia ignem erroris uel cupiditatis incendentes, diuina ultione condemnati, sicut heretici, et hic anathematizantur, et in futuro ignibus reseruantur. Sanctificabor in iis, et reliqua. Hoc est: sanctus appareo dum non recte appropinquantes  iusta damnatione deiicio. uocatis autem Moyses Misahel, et reliqua. Misahel attrectatio Dei; Elsapham Dei speculum interpretatur; Aaron hoc loco typum legis gestat; Ozihel Euangelii, qui erat patruus Aaron, quia affinitate quadam et lex tendit ad Euangelium, et ad legem Euangelium: cuius filii, id est Noui Testamenti sectatores, qui attractant Deum, id est bonis operibus querunt, et eius maiestatem pura mente speculantur, hereticos, in suis peccatis tacentes, ab unitate propellunt Ecclesie. Cum tunicis lineis, quia deceptores speciem induunt pietatis quo facilius laqueos tendant. Capita uestra nolite nudare, et reliqua. Christum uidelicet non diuidatis, qui est caput Ecclesie. Pileum  quod de capite uetat auferre, humanitas Christi est, in qua latebat Diuinitas: in duabus enim naturis unum confitemur Christum. Et uestimenta nolite scindere, id est Ecclesie unitatem. Et super omnem cetum, et reliqua. Sepe pro peccatis prelatorum in subiectos ira prouocatur. Fratres uestri plangant incendium, et reliqua. Compassio habenda est propter equalitatem nature, non tamen propter eam quod maius est uiolandum. uinum et omne quod inebriare potest, et reliqua. Illi tempore ministerii a poculis prohibentur, nobis nunquam subripiat ebrietas, quia assidue in sancta conuersatione persistere debemus. Ut habeatis scientiam, et reliqua, id est, nolite grauari crapula, ut discernendi inter iustum et iniustum, fictum et uerum, habeatis  cum iusto iudicio scientiam. Apostolus namque monet: Nolite inebriari uino, etc. , in quo intelligitur necessitatem corporis non abdicare, qui Timotheo dicit: Modico uino utere, etc. , sed ebrietatem, que hominem mortuo uel amenti similem facit, quia uinum apotastare facit etiam sapientes . Que locutus est ad eos per manum Moysi. Dominus enim dictauit et precepit, Moyses scribendo transfudit; sic et hactenus sancti, que intus Spiritu reuelante cognouerint, foris scribendo ad multorum utilitatem promulgant. Precepit filiis Aaron, id est doctoribus, ut assumant mysteria que remanserunt de sacrificio in loco sancte Ecclesie iuxta altare, in memoria passionis Christi, etc., ut supra. Filii et filie, id est firmi et  infirmi eadem sanctificatione saluent. Hircus qui oblatus est pro peccato exustus inuenitur, dum peccator, dum uere penitens in peccatorum suorum peste finitur, de quorum interitu dum Dominus doctores increpat, ipsi dicunt: Manifeste coram nobis in peccatis ceciderunt, idcirco penitentiam eorum suscipere non potuimus; quia sanguis non est illatus in sancta, id est uita eorum ad Dominum non inclinabatur. Sicque Dominus recipit satisfactionem, non quod letetur in perditione malorum, sed quod digna suis factis recipiunt.



CAPUT XI.

Omne quod habet diuisam ungutam, et ruminat in pecoribus, comedetis. Querendum cur aliquod  immundum decernant cum in Genesi dicatur: Erant cuncta ualde bona , et ad Ne Dominus post cataclysmum dicit: Erunt omnia uobis in cibum quasi olera uirentia . Non enim propter immunditiam creature quedam prohibuit, sed ob doctrinam quam in his figuris nobis reseruauit. Omnis enim qui ungulam findit, id est cum discretione Scripturam sanctam intelligit, ut sciat mysticum separare sensum a littera, sicut Ieremie dicitur: Si separaueris pretiosum a uili, quasi os meum eris . Et qui ruminat, id est qui assidue meditatur in lege Domini, huius utendum est exemplis. Qui autem ruminat et ungulam non diuidit, id est qui facit Domini uoluntatem et bene non discernit,  reiiciendus est: similiter qui ungulam findit et non ruminat. Nam camelus eos significat qui, scientes Domini legem, oneribus seculi se subdunt, et discretionem non sequuntur, contrarii Apostolo dicenti: Nemo militans Deo implicet se negotiis secularibus . Cherogrillus, animal spinosum, maius quam ericius, tardum quidem, sed rapax et bestiale, et eos designat qui, quamuis modicam habeant capacitatem, totum quod intelligunt in malum uertunt. Lepus est animal uelox et timidum: signat promptos ad malum, ad bonum autem difficiles, sicut Iudei, ad Christum occidendum parati, ad resipiscendum erant meticulosi dum dicebant: Si dimittimus eum, sic uenient Romani , etc. Illic trepidauerunt timore ubi non erat  timor . Sus, non ruminans, sed ungulam diuidens, eorum typum tenet qui, legem Domini non scrutantes, uitam ducunt immundam. Horum carnibus non uescemini, et reliqua. Ac si proclamet: Talium simulatas uirtutes non imitamini et operibus morti obnoxiis non communicetis. Omne quod habet pinnulas et squamas comedetis. Qui cum renati in baptismo celestem sectantur conuersationem, et tantum leuioribus peccatis propter fragilitatem carnis inuoluuntur, eorum exempla sequamini; qui his non utuntur, sed grauioribus subiecti sunt peccatis, et superna appetere nesciunt, reiiciantur.

Hec sunt que de auibus comedere non debetis. Non ita de auibus uitandis quamdam discretionem  proposuit sicut de superioribus, sed nominatim expressit, quia multi celestem metiuntur conuersationem, et ideo in uariis cognoscuntur speciebus. Gryphes animal est pennatum et quadrupes: hoc genus ferarum in hyperboreis nascitur montibus, qui parte corporis leones sunt, alis et facie aquilis similes, equis uehementer infesti: homines uisos discerpunt. Halieetus, similis aquile, maior auis, tamen minor uulture. Aquila autem et gryphes et halieetus, id est, quamuis uolent, tamen rapacitati deseruiunt; sic quidam simulantes se in contemplatione uiuere, lucrum appetunt iniquitatis. uultur strage occisorum delectatur, et eos designat qui discordias seminant et contentionibus deseruiunt. Miluus circa domus predam agit, eorum typum tenes qui circumeunt  domus, et captiuas ducunt mulierculas oneratas peccatis . Coruus in genere suo nigredinem infidelium in peccatis designat. Struthio, pennas habens, non uolat, et eos designat qui specie tenus bonam simulant actionem, et tamen terrenis inherent desideriis. Noctua, que in tenebris clare uidere potest, non autem orto sole, sicut hi qui manifeste peccant et Euangelii lumen accipere nesciunt. Larus et in aquis et extra aquam conuersatur, eos designans qui baptisma et circumcisionem eque accipiunt. Accipiter iuxta genus suum, cuius genera Plinius sedecim dicit, qui mansuefieri solet, sed rapinis gaudet, et illis assimilatur qui, sicut Dominus dicit , ueniunt in uestimentis ouium, intrinsecus autem  sunt lupi rapaces. Bubo, ut Plinius dicit, in urbibus aut omnino in luce uisus, dirum ostensum est, qui quando pastum querit, eum innuit qui in tenebris peccatorum uersatur et pascitur. Mergulus, nigra auis, mergit se sub aquas pisces querere. Dubfusal uel alacfra uel tu afri [a 1Kb] eos designat qui in baptismo renati sunt, sed infima desideria appetunt mundi. Ibin, auis in Africa longum rostrum habens. Iosephus: Ibis est animal serpentibus inimicum; fugiunt enim eis aduenientibus et se celare uolunt, uelut flatu ceruorum abrepte deuorantur: ibes autem ualde sunt mansuete in genere, tamen serpentino feroces. Plinius: Inuocant et Aegyptii ibes suas contra serpentium aduentum, et Elei Musagorem [Al., Myiagron] deum, muscarum multitudine pestilentiam  afferente, que protinus intereunt quam litatum est ei deo. Cygnus et onocrotalus, que sonitum faciunt in aqua, sunt ii qui in quiete uitam ducere nesciunt, licet sint in baptismo mundati. Plinius uero ita: Olorum similitudinem onocrotali habent, nec distare estimarentur omnino, nisi faucibus ipsius inesset alterius uteri genus. Huc omnia inexplebile animal congerit, mira ut sit capacitas. Mox perfecta rapina sensim in os reddita, in ueram aluum ruminantis more refert. Gallia hos Septentrionali proxima Oceano mittit. Porphyrio, secundum Plinium, solus morsu bibit, id est proprio genere, omnem cibum aqua subinde tinguens, deinde pede ad rostrum, ueluti manu, afferens. Herodio, falco, de illo sicut de accipitre dicitur. Caradrion  quidam dicunt leracha. Upupa, siue opopa, que edificat in stercoribus gemitumque in cantu simulat, eorum speciem tenens qui, terrenis inherentes, tristitia seculi pereunt. uespertilio pennas habet, sed etsi in tenebris uolat, plerumque terra graditur, sicut hi quorum scientia obfuscatur tenebris peccatorum, quorumque spes in infimis iacet.

Omne de uolucribus quod graditur super quatuor pedes, et reliqua Eos dicit qui quatuor Euangeliorum doctrina non recte utuntur, uel eos qui corporis uoluptatibus innituntur, quod ex quatuor elementis constat. Bruchus, similis locuste; aliter, bruchus, et locusta, et eruca unum est. Attacus atque ophiomachus, contrarius serpentibus. Ophis enim  dicitur serpens, machus autem, pugnans, quasi cum serpente pugnans, sicut hi qui contra diaboli insidias certant. Quod locusta, bruchus et attacus salire dicuntur, hos designat qui operibus iustitie solidati, spineta uitiorum transcurrunt, et herba diuine Scripture pascuntur. Talium exemplis communicare debemus, superiorum uero quisquis uitiis attaminatur, immundus est usque ad uesperam, id est, noxius usque ad perfectam penitentiam. Et si necesse fuerit ut portet quippiam eorum, et rel. Id est, si contigerit aliquem talibus subiacere immunditiis, lauabit habitum morum suorum lacrymis penitentie, et reus tenetur donec quiescat  feruor male uoluntatis. Quod ambulat super manus, et reliqua. Qui operationem in sordibus polluit uitiorum. Mustela quasi mus longa, malitiosum animal est, fraudulentos et dolosos designans. Mus ob edacitatem semper laborat, eos denotans qui ingluuiem uentris sequuntur, et quorum Deus uenter est . De crocodilo dicit Plinius: Crocodilum habet Nilus, quadrupes malum, et terra pariter ac flumine infestum. Unum hoc animal terrestre lingue usu caret. Unum superiori mobili maxilla imprimit morsum, alias terribili [al. terribilem], pectinatim stipante se dentium serie. Magnitudine excedit plerumque duodeuiginti cubitos. Parit oua quanta anseres. Unguibus autem armatus est contra omnes ictus cute inuicta. Dies in terra agit, noctes in aqua.  Eorum gerit figuram qui ex omni parte seuitia uestiuntur, quorum duritiam diuini uerbi iaculum non penetrat, etc., que forma huius bestie demonstrat. Chameleon non habet unum colorem, sed diuersa est uarietate conspersus ut pardus. Dictus autem ita, quod huius chameleontis corpusculum ad colores diuersos facillima conuersione uariatur, quod aliorum animalium non est ita ad conuersionem facilis corpulentia. Significat autem instabiles, qui in omnium uitiorum deuia raptantur. Mygale quidam dicunt haramo. Stellio, bestia uenenata, id est genus lacerte uel moll, ut alii uolunt. Que utraque, id est mygale et stellio, quamuis sint infirma, tamen sunt malitiosa. Signant eos qui ipsum quod possunt in malum uertunt et uentri deseruiunt. Nam mygale  dicitur quasi mus gulosus. Lacerta et ipsa agilis et malitiosa. Talpa, que dicitur nasci ex pluuia et luto, ceca ut fodiat terram, eum denotans qui secundum uoluptatem carnis mente cecatus, terrenis inheret. Super quod ceciderit quidquam de morticinis eorum polluetur, et reliqua Distantia est inter eum qui tangit et eum super quem cadit. Tangit eum qui per se polluitur; super eum cadit, qui casu aliquo decipitur, ut Dauid deambulans in solario subito mulieris captus est pulchritudine . uas ligneum signat lenitatem; uestimentum, habitum morum; pellis, mortificationem carnis; cilicium, penitudinem. Si horum quidquam in homine alterius uitium commaculauerit, emundatur aqua compunctionis  usque ad perfectionem penitentie. uas autem fictile, et reliqua uas fictile ad se humores trahit. Dicit autem: Si quis uitiis alienis communicans, in augmentatione eorum perstiterit, per excommunicationem fortiter corripiatur, ut dicit Apostolus: Traditum huiusmodi hominem in interitum carnis, etc. . Omnis cibus quem comedetis, si fusa fuerit super eum aqua, id est ea in qua lauantur hec uasa que polluta supra dixit: Et omne liquens quod bibitur de uniuerso uase, et rel., eorum uidelicet que immunda iam dixit antequam mundentur. Cibus et potus doctrina spiritualis uel bone operationis intelliguntur; que si immunditiam  supradictorum admiserint, non iam acceptu sunt digna: Siue clibani, siue chytropodes, et rel. Chytropodes uasa sunt fictilia pedes habentia. Clibani autem et chytropodes, in quibus panes et cibi temperantur, magistri sunt, qui aliis pastum uite debent parare; si illi exemplis malorum maculentur, magisterio priuentur. Fontes uero et cisterne, et rel. Id est, licet multi deuiauerint a diuina scientia, tamen et fides catholica eiusque doctrina manet inexpugnabilis. Si ceciderit super sementem, etc. Id est si catechumenum, qui est in baptismo consepeliendus Christo ut uiuificetur, eiusdem modi mala exempla attigerint, mundabitur in baptismo. Sin autem quispiam sementem aqua perfuderit, et rel., id est, postquam baptizatus fuerit, si se iam  dictis inuoluerit, reus erit. Si mortuum fuerit animal quod licet comedere uobis, et rel. Si quilibet iustus, cuius exempla sequi rectum uidetur, per se lapsus, mortem anime incurrerit, qui communicauerit uite eius uel secutus fuerit exempla eius, purget se fonte lacrymarum usque ad perfectam penitentiam. Omne quod reptat super terram, et rel., id est quicunque desideriis caducis innititur. Quidquid super pectus quadrupes graditur, et rel. Qui tota confidentia in terrenis confidit, quatuor Euangeliorum dictis et plurimorum aliorum testimoniis librorum suam nititur confirmare pertinaciam, hoc quod Dominus pro misericordia fecit sibi in desideriorum uoluptatem uindicans, si inuitatus ad conuiuia peccatorum assensit, et cetera similia. Sancti  estote, quoniam ego sanctus sum, et rel., ut iusto iusti, sancto sancti, bono boni, famuli famulentur.



CAPUT XII.

Mulier si suscepto semine pepererit masculum, et rel. In hoc capitulo prime preuaricationis facit commemorationem, ut quia homo in iniquitatibus concipitur et in peccatis procreatur, sciat quomodo a ueteri maledictione mundandus sit. Porro natus homo sub tali conditione immundam habet matrem: septem diebus, id est toto tempore huius uite, sub ingenita fragilitate se nouerit obligatum. Iuxta diem separationis menstrue, id est que sanguine fluit siue post partum, siue in partu, septem diebus immunda est. Die octauo circumcidetur infantulus,  quia iusti in die resurrectionis, omni mortalitatis labe deposita, a primeue damnationis uinculis absoluentur. Ipsa uero triginta tribus diebus manebit in sanguine, et rel. Triginta tribus transcursis, id est perfectione bonorum operum in Trinitatis fide consummata, ad templum, id est ad celestis Hierusalem habitationem, cum gratiarum actione properamus, quia donec originalis peccati feditate absoluamur, ad Sanctuarium accedere non ualemus. Quod autem septem triginta tres quadraginta efficiunt, ideo fit ut quantis diebus homo formatur in utero, tantis purgatio peragatur. Dicitur enim conceptio humana sic procedere et perfici, ut primis septem diebus quasi lactis habeat similitudinem, sequentibus nouem  diebus conuertatur in sanguinem, deinde duodecim diebus solidetur, reliquis decem et octo diebus formatur usque ad perfecta lineamenta membrorum, et hinc iam reliquo tempore usque ad tempus partus magnitudine augeatur. Septem autem, et nouem, et duodecim, et decem et octo, in unum coacti faciunt quadraginta sex. Conclude ergo minorem numerum in maiori, et uidebis preceptum esse tantis pene diebus hominem mundari quantis formatur in utero: licet hic quadragenarius ad maiorem tendat intellectum. Deus enim hominem formauit ad imaginem suam, qui hac conditione formari dicitur in utero, ipse Filium suum hac lege nascendi opere Spiritus sancti destinauit in uterum uirginis, in quo habitat omnis plenitudo Diuinitatis corporaliter  , que est imago Dei inuisibilis; qui, peracta dispensatione incarnationis, post passionis uictoriam, quadragesimo die celos ascendit et ad dextram Dei uictor consedit, ut nos pro quorum liberatione nascendo ut homo aduenit, quorum nature consortium accipere non timuit, post tempora huius uite, quibus quadragenarius conuenit, et ad immortalitatem cum Dei auxilio, uictoria contra diabolum peracta, in regnum celeste subleuemur, et inter oues cum Christo regnaturas a dextris numerari mereamur. Sin autem feminam peperit, immunda erit duabus hebdomadibus, et rel. Quia femina primum seipsam et uirum decepta decepit, ideo maiori subiacet maledictioni; uiro enim dictum est: Maledicta terra in opere tuo, etc.; et iterum: Cum  eam operatus fueris, etc.; et: In sudore uultus uesceris, etc.; mulieri autem: In dolore paries filios, et sub uiri potestate eris . Illi labor forinsecus, isti predicitur intrinsecus. Dicunt etiam fluxum sanguinis pro masculo septem esse dierum, pro femina uero dierum quatuordecim; et quanto est sexu infirmior, tanto sit natu inquinatior. Porro quatuordecim et sexaginta sex octoginta faciunt, in quo numerus superior duplicatur, quia mulier serpentis persuasioni consensit et uirum persuasioni sue consentire cegit; uir autem soli consensit mulieri. Potest etiam ipse octogenarius numerus ad resurrectionis deflecti significationem: dicendum quoque quod quanto infirmior est homo, tanto maiore indiget emendatione: Deferet agnum et pullum  columbe siue turturem, id est uite innocentiam et simplicitatem ac castitatem Deo offerat, qui mundatus a peccatis induci uelit in Sanctuarium. Sacerdos Christus est, ut sepe dictum est. Quod si non inuenerit manus eius, et rel. Sicut in omnibus prouidentia Dei pietatis consulit humano generi, ita et hic pauperum releuauit inopiam. Qui enim non potest agnum, id est innocentiam integram ducere, sumet duos turtures uel pullos columbe, id est compunctionem et castimoniam. Quia isti alites gemitum pro cantu habent, duo dicuntur, quia duo sunt genera compunctionis: aliquando mens compungitur propter metum gehenne, quod est unum offerre pro peccato: aliquando propter  desiderium regni celestis, hoc est Dei uisionis, quod est alium in holocaustum immolare.



CAPUT XIII.

Locutus est Dominus ad Moysen et Aaron, et reliqua. Cur ad utrumque loquitur cum in Exodo per Moysen ad Aaron se locuturum promiserit? sed quia duobus modis Deus loquitur ad homines, id est per internam inspirationem et per euangelicum uel etiam aliorum hominum ministerium; ad Moysen secrete loquebatur Dominus et ad Aaron per Moysen. Homo in cuius carne et cute, et reliqua. Iudeus uidelicet, qui preceptum Domini fuerit preuaricatus, uel Christianus quilibet in cuius carne et cute a uita et operibus apparuerit iniquitas et peccatum  notabile, siue pustula, maius et minus delictum, aut quasi lucens quippiam, id est manifesta peccata, de quibus Apostolus: Quorumdam, inquit, hominum peccata manifesta sunt, precedentia ad iudicium . Adducetur ad Aaron sacerdotem, id est doctoribus spiritualibus ad examinandum publicetur, qui dum uiderit lepram in cute et pilos in album colorem mutatos, et rel., id est peccatum in moribus, et cogitationes de rectitudine status sui mutatas, ipsamque actionem anteacte uite turpiorem et humiliorem, id est prioris; et ad arbitrium eius separabitur, id est, si dignus fuerit, excommunicabitur. Sin autem lucens candor erit in cute, et reliqua. Si manifestatur quidem peccatum, sed tamen non a statu prioris uite,  ille qui peccat dilapsus est, nec cogitationes ad persistendum in peccato uel desperandum conuertit, recludet eum septem diebus, id est per penitentiam et Spiritus sancti gratiam, qui in septenario numero describitur, illi remissionem promittat peccatorum. Ideo uero pili cuius sint coloris inspici iubentur, quia diligenti examinatione inuestigare conuenit utrum peccatum ex diuturna malitie premeditatione prodierit an casu secundum fragilitatem humane nature contigerit. Si uero lepra ultra non creuerit, id est, si in consuetudine peccati homo non perdurauerit, nec terminos transierit, id est alios mores suos non uiolauerit, rursus includet eum septem diebus aliis. Propter diligentem examinationem bis eum includi precepit,  tamen ei semper per Spiritum sanctum remissio promittatur. Si obscurior fuerit lepra, et rel., si per penitentiam deletum fuerit peccatum, mundabit eum, id est mundum iudicabit: lauabitque homo uestimenta, id est lacrymis compunctionis conscientia mundabitur. Quod si postquam a sacerdote uisus est, et reliqua. Si uidelicet, peracta penitentia, remissione accepta, rursus iterare peccatum presumpserit, contaminatus iudicabitur, et si perstiterit, est separandus. Plaga lepre si fuerit in homine, et rel., id est erroris et peccati contagium, adducetur ad sacerdotem, id est Christum uel magistrum, qui eius uicem tenet. Cumque color albus fuerit, et rel., id est refrigeratio  caritatis, nam propter frigus sepe albor incanescit, et capillorum mutat aspectum, id est statum cogitationis: capilli dicuntur quasi capitis pili; ipsaque caro uiua apparuerit, id est carnalis obseruatio legis: lepra uetustissima iudicabitur, id est ueteris hominis opus et inquinatio; inolitacuti, hoc est inherens conuersationi. Contaminabit eum sacerdos, et rel. Indignum communione iudicabit, quia, ut Apostolus ait: Si circumcidamini, Christus uobis nichil proderit ; et iterum: Hereticum hominem post unam et secundam correptionem deuita, sciens quia subuersus est huiusmodi . Sin autem effloruerit discurrens lepra, et rel. Secundum historiam, non uidetur consequens ut mundus sit, cuius totam carnem  operit lepra, et ille immundus cui in uno loco lepra uidetur inesse. Allegorice autem: carnem totam occupat lepra, dum uel peccator, confitens omnem uitam suam peccatricem, malum suum non abscondit; uel toto tempore uite publice penitens, Christi gratia se querit dealbari, mundus erit, id est saluti proximus. Quando uero caro uiuens in eo apparuerit, et rel., id est carnalis superstitio legis, iudicio sacerdotum perquiratur utrum tam pertinax sit, ut iure condemnetur: Caro enim uiua si lepra aspergatur, immunda est, id est obseruatio legis, si in errore sit, non prodest. Qui enim credit sine legis obseruantia non esse salutem sub gratia, errore illaqueatur. Quod si rursum uersa fuerit in alborem, et rel. Si post remissionem  iterum a recto deuiauerit, immundus iudicatur, caro et cutis in qua ulcus est natum et sanatum, et rel. Ulcus est quod de intus erumpit uulnus et plaga forinsecus inflictum. Si autem de uoluntate hominis peccatum prodierit, non ex casu, et per penitentiam sanatum fuerit, et apparuerit alba cicatrix, id est carnalis Iudaismus, siue subrufa, id est, post gratiam Euangelii, facta preuaricatio; humiliorem carne reliqua, id est peiorem priori uita, etc., ut supra. Quod si pilus coloris est pristini, id est intentio cogitationum priorem statum non relinquens, et si continuerit a peccato, promittatur illi per Spiritum sanctum remissio: si autem perstiterit in malis, condemnetur. Caro et cutis quam ignis exusserit, et rel., id est uita et  conuersatio que inuidia et odio uulneratur, si emendans uel superstitionem legis sectatur, uel transgressum Euangelii et sane doctrine status admiserit, condemnabitur; si uero bona intentio non mutatur, fiat ut supra. Si post diligentiam examinationis plenam quasi septem dierum exspectationem errori obnoxius homo inueniatur, condemnetur. Plaga combusture est suspicio inuidie, non ipsa, quia qui iniuste alicui inuidebat ante emendationem, si postmodum iuste quem redarguit, per inuidie hoc iteratione agere putatur, quod a doctore, utrum sit, diligenter perspiciendum est. uir siue mulier in cuius capite uel barba germinabit lepra, et rel. Fortis siue infirmus, sapiens siue minus sapiens,  qui in fide Diuinitatis Christi uel humanitatis eius errore maculatur, si capillus fuerit flauus solitoque subtilior, hoc est intentio cogitationum proprium statum reliquerit, ad malumque inuestigandum fuerit sagacior, condemnetur. Sin autem uiderit locum macule equalem uicine carni, id est non multum a ueritate exorbitantem errorem, et capillum nigrum, secundum cogitationes status sui, recludet eum septem diebus, id est per doctrinam ab Spiritu sancto preceptam examinet; et radetur homo absque loco macule, id est examinet eius uitia reliqua. Illud enim quod confessus est manifestum non indigens inquisitione: cetera ut supra: Subobscurum, id est non ualde perspicuum. uir de cuius capite capilli fluent, et reliqua. Hoc est cui sagacitas cogitationum et agilis sensus ad rimandum  profunda defecerit, simplicitati studens, mundus esse decernitur; cuius simplicitatis modi sunt duo: unus in illis qui prudentes sunt ne decipiantur, et simplices ut nullum decipiant; alter in illis quorum mens, hebetudine capta, boni a malitia distinguendi capax non est, quia a Grecis moriones [a 7Kb] uocantur. Cetera de caluitio sicut supra. Sin autem preuaricatio in simplicitate contigerit, ipse factor eius peccati iusto iudicio discutiatur. Quicumque ergo maculatus fuerit lepra, et reliqua, hoc est qui pro reatu suo iuste sequestratur a communione; habebit uestimenta dissuta, id est suis se uiribus pronuntiet desolatum, caput nudum, id est salutis se galea indignum pronuntiat; os ueste contectum, id est  a loquacitate prauitatis illud refrenans, et omni tempore se peccatorem pronuntiet, publice penitens, ut a Domino iustificetur; solus habitabit extra castra, in disposita sibi uidelicet penitentia unanimiter persistens, donec a Domino ueniam consequatur. uestis lanea siue linea, id est uirtus summa et inferior, sicut lanea uestis pretiosior est et maiorem prestat colorem, et linea uilior minorem. Non est enim equa uirginitati, martyrio, substantie et mundi despectioni, pudicitia uidualis et coniugalis; predicatio sine persecutione, largitio eleemosyne licet singula horum bona sint et utilia, stamen uero, quod cetera sustentat, Dei nutum, subtegmen, nostram intentionem potest exprimere, de quibus Dei auxilio et gratia preueniente uirtutum, contexitur  amictus. Pellis laborum tentationem tribulationemque significat, que in ieiuniis, uigiliis et aliis exercitationibus nobis ingerimus. In iis uirtutibus, si alba et rufa fuerit macula, id est subreptio superbie uel iactantie, recludet eam sacerdos septem diebus ut supra; si uero post examinationis diligentiam uitium uirtuti inhesisse reperiatur, comburatur flammis, id est excommunicationis condemnatione, uel pene gehennalis terror exhibeatur: si uero in penis non profecerit, lacrymis penitentie abluatur et maiori cautela probetur utrum in superbia persistat, quasi septem diebus aliis includatur.  Si autem hominem in quo est, in maiori iactantia eleuari conspexerit, tantam in acquisito prius fauore gloriari quasi licite, damnabilem iudicabit. Sin autem obscurior fuerit. Hoc est aliquod signum peccati, ipsum a conuersatione eius abscindat unde superbiam in eo pullulasse decernitur. Quod si ultra apparuerit in his locis, etc., id est que recuperauerit pristinum facinus, maiori periculo subiacet.



CAPUT XIu.

Qui egressus e castris, et reliqua. Christus sacerdos uerus uenit in mundum egressus a Patre, non relinquens Patrem, per cuius redemptionem emundatur peccator, si tamen in fide recta obtulerit que precipiuntur: duos passeres uiuos, duas uidelicet  in Christo naturas, sine contagione peccati. Lignum cedrinum, crucem eius designat. uermiculus sanguinem passionis. Hyssopus, boni odoris, pulmonem purgans, Spiritus sancti uirtutem, qui peccata purgat. Unum ex passeribus immolabit in uase fictili super aquas uiuas. Humanitatem eius passam firmiter credat in carne mortali, post baptismi consecrationem. Alium autem uiuum cum ligno cedrino, et cocco et hyssopo tinget in sanguine immolati passeris, quo asperget illum qui mundatus est, septies, ut iure purgetur: et dimittet passerem uiuum ut in agrum auolet. Passer uiuens Diuinitatem eius designat. Passer uiuus cum ligno et hyssopo tingitur in sanguine immolati passeris, quia Diuinitas in eo uera fuit, qui passus est in cruce, Christus  uidelicet Deus et homo, Diuinitate passionem non perferente. Cum hyssopo, quia Spiritus sanctus in passione eius eum non deseruit. Septies aspergitur qui mundandus est, quia per Spiritus sancti gratiam peccatorum uenia conceditur. Passer uiuus in agrum dimittitur, quia Diuinitas libera a passione cognoscitur. Cumque homo lauerit uestimenta sua, id est mundauerit mores suos, radet omnes pilos corporis, id est, cogitationes suas illicitas abscindet: lauabitur aqua, id est lacrymis compunctionis, purificatusque ingreditur in castra, mundatus scilicet a preuaricationibus, unitati ecclesiastice communicationis reddatur. Ut maneat extra tabernaculum suum septem diebus, id est usque ad perfectam penitentiam, indignum se ceterorum consortio  iudicabit. Radet capillos capitis, barbamque et supercilia, id est emundet cogitationes interiores et exteriores quibus aut in mentis secreto, aut rebus forinsecus positis animus delinquit, lotis rursum uestibus et corpore, id est, moribus et uita. Die octauo, et reliqua. Dies octauus ipse et primus est, nam octauus dicitur eo quod septimum sequatur, nam post passionem Dominus resurrexit octaua die, que et prima dies. Iubetur ergo peccator die octauo mundari, id est firmiter in resurrectionem Domini credat. Assumet duos agnos, et reliqua. Duo agni Christum designant, qui utrumque sexum  redemit; uel innocentem uitam, que et interius et exterius seruanda est. Ouem anniculam, id est mansuetudinem perfectam. Tres decimas simile, fidem sancte Trinitatis, que oleo misericordie sit infusa. Olei sextarium, catholicam fidem, in qua omnes uirtutes, quasi in sextario minores mensure, continentur. Ostium tabernaculi doctrina est apostolorum, hostia pro delicto, siue pro peccato, penitentie est exhibitio. Cetera ut supra.

Assumensque sacerdos de sanguine hostie, ponet super extremum auricule eiusdem dextre, id est, per redemptionem Christi, eum doceat auditum prosperum et beneuolum ad audiendum habere iustitiam. Et super pollices manus dextre et pedis dextri, ad dirigendas uidelicet operationes eminentes,  et incessum in mandatis Dei. Et de olei sextario mittet in manum suam sinistram, id est, fidem integram in hac uita tenendam commendet. Aeterna enim uita in dextera accipitur. Tingetque digitum in eo, et reliqua; id est, cum discretione iudicii perfactam ueniam, quasi septies spargens, ei impetret apud Dominum. Reliquum olei fundet super extremum auricule dextre eius, id est, quamuis cuncta propter infirmitatem suam homo Dei mandata opere complere nequeat, studeat tamen audire et discere, ut sciens Domini uoluntatem, quod opere non potest, bona uoluntate recompenset. Et super sanguinem qui effusus est pro delicto. Oleum super sanguinem funditur, quia post redemptionem misericordie operibus insistendum est, omniaque in Redemptoris  nomine facienda. Tunc immolabit holocaustum, et reliqua. Primo enim debemus penitentiam pro commissis pleniter peragere in memoriam passionis et resurrectionis nostre, ubi nostri Redemptoris cognouimus effectum, ac deinde purificati sensibus nosmetipsos ex integro in ara laudis Domini immolemus, ut iam non nobis sed illi uiuamus, quos mortuos inueniens, ut uiuamus per ipsum redemit et adiuuit.

Quod si pauper est, et non potest manus eius inuenire que dicta sunt, et reliqua. Si uidelicet imbecilitate fragilitatis preuentus quis perfectam innocentiam custodire nequiuerit, offerat agnum, id est fidem passionis Christi diligenter custodiat; decimam partem simile consperse oleo, uel fidem  Trinitatis, uel theologiam, quam confiteri et credere iubemur, cum oleo caritatis et misericordie; et olei sextarium, integritatem fidei. De turturibus et et pullis columbe supra in plerisque locis diximus; de die octauo similiter cetera que in hoc capitulo sequuntur, supra dicta sunt. Septem gentes Chananeorum uitia exprimunt summa, que Deus destruxit, dum aduentu suo nos, qui de gentibus sumus, purificauit: in qua terra, infidelibus euulsis, quilibet domum possidet, dum sibi commissam doctor regit congregationem. In ea si erroris quidpiam apparuerit, is qui preest ad conuentum ecclesiasticum referat, sicut Paulus de Antiochenorum seductione apud apostolos Hierosolymis consilium quesiuit. Inde  precipitur ut auferantur uniuersa de domo, id est, ut seducti de immundorum consortio separentur, ut postmodum iudicio uero ipsum dogma discernatur. uallicule prauas sententias procedunt; pallor et rubor iactantiam et superbiam. Statim claudet eam, hoc est illum damnet errorem, et ne ulterius diuulgetur, oppilare contendat. Reuersusque die septimo, id est post cautam examinationem, si inuenerit creuisse lepram, et reliqua, id est si errorem perseuerare conspexerit, iubebit lapides ipsos erui, uel ipsos seductores et eorum dogmata extra Ecclesiam inter hereticos ponat. Domum autem ipsam intrinsecus, id est, ipsam mundare congregationem, et puluerem, hoc est contagia erroris faciet immunditie hereticorum deputari, aliosque doctores  pro his ordinari uerisque dogmatibus eiusdem corporis compaginari concordiam. Sin autem nouis magistris appositis redintegratus error ipsos cum reliqua domo commaculauerit, malitia est perseuerans; ideo lapides, et ligna, puluisque extra urbem in loco immundo proiiciuntur, id est, siue doctores, siue illi qui debuerunt fructum bonorum operum parturire cum dogmatibus suis, extra Ecclesiam, post certam agnitionem inter erroneos, anathematizentur. Qui intrauerit domum, et reliqua. Qui se coniunxerit errori damnato, immundus est usque ad peractam penitentiam. Qui dormierit in ea et comederit, et reliqua, id est qui in illo errore requiem se habiturum confidit, uel communicauerit illi, si non est recte baptizatus, abluatur fonte sacro,  sin aliter, lacrymis penitentie absoluatur. Si igitur error restrictus inueniatur cum auxilio Domini et penitentie instantia, purificanda est domus. De sequentibus huius capituli in superioribus pleniter dictum est. Per rectam enim fidem omnia impetrare posse creduntur. uarietas lepre uarietatem demonstrat errorum.



CAPUT Xu.

Locutus est Dominus ad Moysen et Aaron, et reliqua, id est per legem et sacerdotium docuit Dominus filios Isrel. uir qui patitur fluxum seminis, id est doctor qui animi uirtute debet urgere, si in doctrina sua errorem patitur, uel luxum rerum exercet mundanarum, immundus est, maxime si uitium consuetudine nutrit. Omne stratum in quo dormierit,  id est illa consuetudo in qua requiem sibi uidetur habere condemnatur. Si quis tetigerit lectulum, id est torpori eius communicauerit, mundet actus suos usque ad perfectam penitentiam. Si sederit ubi ille sedit, id est imitatur torporem sicut supra. Qui tetigerit carnem eius, hoc est exempla eius fuerit secutus. Si saliuam huiuscemodi homo eiecerit super eum qui mundus est, et reliqua. Si uidelicet astutia sua et simulatrice sapientia recte credentem commaculauerit: cetera ut supra. Sagina filtrum, uel tapetium, uel aliud quodlibet sessioni paratum, quod cum reliquis postmodum comprehensis uarias pollutorum significat peruersitates, quibus utuntur. Qui portauerit horum aliquid, id est  qui se his subdiderit pollutionibus. Omnis quem tetigerit, qui talis est, non lotis ante manibus, et reliqua. Hoc est quemcunque ille immundus, non mundatis prius operibus, suis exemplis attaminauerit, et reliqua ut supra. uas fictile quod tetigerit confringetur. Si quem fragilem, qui facile corrigi non possit, seduxerit, forti disciplina cerceatur, qui se decipi permisit. uas ligneum lenitatem aliquorum significat, que, dum labitur, per lacrymas penitentie restauratur. Si sanatus fuerit, qui huiusmodi sustinet passionem, hoc est si suprascriptus correctus fuerit, numerabit septem dies, remissionem per Spiritus sancti gratiam sibi credat futuram, mundans opera sua cum ueste, id est exteriori conuersatione lacrymis penitentie. Die autem octauo,  in fide autem resurrectionis Dominice, sumet duos turtures, aut duos pullos columbe, castitatem, et mansuetudinem, et meditationem diuine legis, sicut dicitur: Meditabor ut columba , de quibus auibus sepe diximus. uir de quo egreditur semen coitus, etc. Hoc est uel qui desideriis secularibus defluit, mundabitur, ut supra, uestem et pellem, id est conuersationem, mundet. Pellis uxor potest intelligi, quia et ipsa mundari necesse habet, quia in iniquitatibus conceptio perficitur; siue pellis labor in uigiliis et ceteris operibus intelligitur. Mulier cum qua coierit, etc. Due sunt partes interioris hominis: spiritus, qui de superioribus et interioribus tractat, et anima, que de exterioribus desideriis disponit. Hec pars inferior, si spiritu inclinante  se ad uiliora polluta fuerit, necessarium habet emundari: Mulier que redeunte mense patitur fluxum sanguinis, etc., id est anima que, ueniente Domini gratie uisitatione, in idololatria maculatur, penitus immunda est: septem diebus separabitur, id est, diuino iudicio usque ad perfectam penitentiam foris communionem excludetur. De tactu eius et ceteris sequentibus sicut supra intelligitur de uiro fluxum seminis patiente. uas uero secundum historiam cuncta utensilia dici possunt sicut uasa bellica dicimus. Si coierit cum ea uir tempore sanguinis, id est si cum idololatris quis sacrificauerit uel recumbit in idolio manducans de idolothytis, immundus erit septem diebus, id est perfectam penitentiam sibi constitutam expleat. Nam persecutione  ad immolandum coacto, et sua sponte reuerso, utique penitentia constituta est. Mulier que patitur multis diebus fluxum sanguinis non in tempore menstruali, etc., id est anima que in idololatria post cognitam gratiam occupatur. Dum non sit tempus menstruale, id est, cum iam cecitas gentium lumine ueritatis pene sit irradiata, prius omni pene mundo in diaboli seruitute errante. Sequentia ut supra. Si steterit sanguis. Hoc est, si cessauerit error stultitie, numerabit septem dies, ut supra, cetera quoque ut supra. Docebitis ergo filios Isrel ut caueant immunditiam et non moriantur in sordibus suis cum polluerint tabernaculum meum, et reliqua. Id est, fideles caueant ab omni immunditia idololatrie  uitiorum et peccatorum, ne Ecclesiam, que est domus Domini, corrumpant; siue ipsos, qui templum Domini fieri debent, ut Apostolus ait: uos estis templum Dei, et reliqua .



CAPUT XuI.

Loquere ad Aaron ne omni tempore ingrediatur ad sanctuarium, quod est intra uelum coram propitiatorio. Doctoribus iubet ne ea que humanum excedunt ingenium pro sua libitudine mysterio diuinarum rerum disputando usurpent. Periculosum quippe est scientiam sibi uel aliis permittere quomodo uerbum Dei eternum in carne uerus homo appareret, et cetera multa talia in quibus cautela pernecessaria est. Quia in nube apparebo super oraculum.  uel in dictis prophetarum apparet Dominus, de quibus dicitur: Mandabo nubibus ne pluant super eam imbrem, uel in carne humana; unde dicitur: Ingredietur Dominus super nubem lenem Aegyptum, id est immundum in carne a peccatis immuni, uel etiam in secretis mysteriorum, in quibus illum penitus inuestigari non facile est. Nisi hec ante feceris, id est, non ingredietur super oraculum in sancta Scriptura, offeret uitulum pro peccato; uitulus, de tauris et uaccis ortus, Christum significat, de patriarchis et Synagoga, que iugum traxerat legis secundum carnem progenitum; aries quoque ipsum, ut supra dictum est. Tunica linea uestietur, et reliqua. Tunica linea castitatem; feminalia, continentiam; zona, custodiam mentis; cidaris, custodiam  sensuum corporis significat, quibus indutum conuenit esse, qui de mysteriis Domini est tractaturus. Possunt et he quatuor uestium species uirtutes quatuor signare principales: tunica linea, iustitiam; feminalia, temperantiam, que castitatis est mater; zona, fortitudinem; cidaris, que caput tegit, prudentiam qua mens ornatur. Quibus, cum lotus fuerit induetur, id est post baptismum. Duos hircos pro peccato. Hi hirci Christum significant, qui peccata nostra tulit pro quibus oblatus est. Qui duo dicuntur propter geminam in Christo naturam. Cunque obtulerit, et reliqua. Christus sacerdos, qui animam suam pro nobis posuit; et orauerit pro se et pro domo sua, id est pro humanitate fragilitatis, et pro Ecclesie, id est corporis sui statu, duos hircos stare  faciet coram Domino, et reliqua. Placuit sancte Trinitati Christum pro humano genere pati, qui in duabus naturis unus est Dei Filius, Deus et homo. Sors mittitur super hircos, quod dispositum erat, iuxta quod homo erat, eum pro mortuis mori. Mactatur caper unus pro peccato, quia pro nobis peccatoribus in ara crucis caro eius immolata est. Caper emissarius statuitur uiuus coram Domino, quia diuinitas eius nullam immutationem sui suscepit, ut cum carne hominis pateretur, sed eterna et uiuida uirtute celorum deserta petiuit, non mutando locum, quia Deus ubique est, sed cohibens uirtutem, ut daret spatium passioni, hoc est desertum ubi bonus pastor, dimissis nonaginta nouem ouibus, abiit unam querere que  perierat . Fundit sacerdos preces super caprum, quia Christus per diuinitatem suam pacificat nos Patri: Nemo enim potest dimittere peccata, nisi solus Deus . Sunt qui dicant in duobus hircis duas partes populi intelligi, ut immolatos eos designet qui in passione Christi credentes quotidie se mactant in ara fidei; emissus uero in eremum, illos qui in peccatis perdurantes, conuerti nolentes, tendunt ad tenebras onerati peccatis. Quod uterque pro peccato offertur, ostenditur omnes in originali peccato deprehensos, sed illos a Domino propter fidem susceptos, istos incredulitatis pertinacia damnatos: uterque statuitur eorum Domino, quia multi sunt uocati, pauci uero electi . Ad omnes enim peruenit Euangelium. Dicant autem preces  fundi super caprum emissarium dum infidelibus eterna ingeritur maledictio. Qui dimittuntur in solitudine, id est in damnationem perpetuam, Christi uero diuinitas semper est et fuit in sinu Patris; ubi ideo solitudo dicit, quia nulli preter ipsam Trinitatem ad liquidum patet qualiter se eorum eterna contineat essentia, eorum dico in personis, eius in substantia. Qui sensus de duabus Christi naturis aptior uidetur, qui ille solus tulit peccata mundi non ut sibi haberet, sed ut penitus perimeret. Eligat sibi prudens lector quod sequendum magis uideatur, dum in omnibus fidei non uacillet auctoribus. Assumptoque thuribulo, et reliqua. Hoc uatillum, linguam intelligimus Dominicam, cum qua nobis, prunas de altari, id est de secreto celesti doctrine spiritualis  ardorem ministrauit. Et hauriens manu compositum thymiama, et reliqua, id est omnem doctrinam suam operibus uirtutum est firmans; que doctrina, in incensum est Domini parata, quia que omnia fecit, Patri pro odore suauissimo accepta erant, de quo dixit: Hic est Filius meus dilectus, in quo mihi complacui . Ultra uelum intrabit in sancta. Ascendit enim in celos, eterna redemptione inuenta , positis super ignem aromatibus. Totum enim quod fecit, propter caritatem exhibuit dicens: Maiorem caritatem nemo habet quam ut animam suam ponat, etc. Nebula eorum et uapor operiat oraculum, id est, pacificatio quam pro nobis fecit ad Patrem usque peruenit super omnes uirtutes angelicas. Tollet de  sanguine uituli et asperget digito septies, et reliqua. Passio Christi non solum hominum, sed et angelorum ordinis restauratio fuit, ideo de sanguine uituli illato dicitur, digito aspergit, qui nunc apparet uultui Dei pro nobis . Ad orientem. Oriens ipse Christus est, qui seipsum solem iustitie nobis ostendit, de quo dicitur: Ecce uir, Oriens nomen eius . De sequenti hirco similiter. Emundet sanctuarium. Presens enim Ecclesia mundata est sanguine Christi a sordibus infidelitatis. Quod fixum est in medio sordium hereditatis eorum. Quia Ecclesia est in medio nationum quam ab originalibus sordibus Christi aduentus eripuit. Nullus hominum sit in tabernaculo quando pontifex ingreditur  sanctuarium, et reliqua. Quando Dominus Christus per uterum uirginis Ecclesie sue se copulauit, nondum erat eius unitas congregata, licet antiquos sanctos ad huius structuram pertinuisse credamus. Rogat autem Christus sacerdos pro se, secundum humanitatem, et pro domo sua, id est Ecclesia. Cumque exierit ad altare, quod coram Domino est. Altare illud celestes uirtutes sunt, in quibus presidet Deus. Super quas ponitur sanguis hirci et uituli, quia illis multum profuit passio Christi. Non enim frustra ait Apostolus: renouare omnia que in celis sunt, et que in terris .

Hoc altare quatuor cornua habet, quia ille uirtutes angelice quatuor utuntur principalium ornamentis uirtutum, que quomodo ab his obseruentur in Exodo  scripsimus, sanctificet illud ab immunditiis filiorum Isrel, hoc est per passionem suam pacificans angelorum choros, ne inimicitias ultra propter peccatum originale illi exhiberent. Postquam emundauerit sanctuarium et tabernaculum, et altare. Rex paratis celestibus et humanis per passionem Christi. Offertur hircus uiuens, ipse Christus uidelicet sine peccato, peccata nostra secundum diuinitatis potentiam dimittere proponitur. Posita utraque manu super caput eius. Debemus enim manibus extensis, ut se meminerit pro nobis manus in cruce extendisse, cum humillima scilicet supplicatione peccata confitentes, maiestatem eius exorare, quia fidelis est et remittet. uere enim languores nostros ipse tulit, etc. Emittet eum per hominem paratum, et  reliqua. Ipsum per ipsum mittimus, quia sua uoluntate ad nos uenit, et ut sibi placuit sese ad propitiandum reduxit, ut ipse ait: Potestatem habeo ponendi animam meam, etc. . Reuertetur Aaron ad tabernaculum testimonii; hoc est quod ipse ait: Ecce ego sum uobiscum usque ad consummationem seculi . Depositis uestibus, id est, carne mortali deposita, immortalitatis induit gloriam; lauabit carnem suam in loco sancto; Christus carnem susceptam intinxit sanguine passionis. Offert holocaustum egressus, quia ad Patrem ascendens totam dispensationem pro nostra salute expleuit. Offert adipem, id est desiderium suum, quo nostram salutem sitiebat. Ille uero qui dimiserit caprum emissarium, et reliqua.  Christus, qui peccata remittit, Ecclesiam, que est corpus eius et uestimentum, a confessis peccatis emundauit aqua baptismatis, et sic mansionem suam in sanctis collocauit: uel aliter, ingressus est castra, id est post peractam redemptionem celos ascendit. uitulum autem et hircum qui pro peccato fuerunt, et reliqua. Utraque uictima Christum significat. Quod cum carnibus, et pelle, et fimo comburuntur extra castra, innuit quod Dominus iehsu Christus in sua persona inseparabilis, qui est uerus Deus, pro nobis extra portam passus est. Fimus peccatorum nostrorum sordes ostendit. Qui autem combusserit ea, et reliqua. Si quis enim ex interfectoribus eius crediderat, penitentia mundatus, in numerum  fidelium receptus est. Mense septimo, decima die, et reliqua. Mensis septimus plenitudinem temporis innuit, in quo misit Deus Filium suum, etc. . Decima dies perfectionis legis, sicut et Andreas decima hora diei cum fratre suo in Euangelio ad Iesum uenisse legitur. Siue indigena, siue aduena, id est siue Iudeus, siue gentilis, affligetis animas uestras, secundum litteram: tribus diebus ieiunantes usque ad uesperum; hoc est autem principium predicationis Christi: Penitentiam agite, etc. Nullumque opus facietis, eorum uidelicet que ad carnalia pertinent desideria, sicut dicitur: Operamini non cibum, qui perit, etc. . In hac die expiatio erit, et reliqua. In hoc enim tempore emendationis tempus indultum est.  Sabbatum enim requietionis est, sicut Psalmista dicit: uacate et uidete, quoniam ego sum Deus, etc. . Ut sacerdotio fungatur pro patre suo. Sicut patrem filius sequitur, sic Christus Aaron, cuius initiate sunt manus, quia ei eterna data est potestas, in quo est nostra expiatio: Indueturque stola linea, id est Ecclesiam in corporis sui accipit unitatem, que castitatis candore refulget. Sacerdotes quoque et omnem populum. Maioribus enim et minoribus Domini adiutorio opus est. Semel in anno. Quod sacerdotibus in umbra iubebatur, hoc fecit Dominus iehsu introiens semel in sanctum in anno placabili, que predicat semetipsum offerendo eterna redemptione inuenta .



CAPUT XuII.

 Homo si occiderit bouem. Secundum historiam idololatriam prohibet: mystice autem bouem, id est forte opus, ouem innocentie, uel capram penitentie, siue aliud quodlibet opus diabolo, non Domino offert, sanguinis reus erit, id est homicidii, quo uitam propriam perdit. Qui obtulerit holocaustum siue uictimam, et reliqua, per omnia ad superiorem pertinet sensum. Qui comederit sanguinem, id est qui sanguinolenta sequitur opera siue odii, siue omnis malitie, de quo sanguine corrupto multa leguntur. Quia anima carnis in sanguine est. Carnalium enim confidentia in corruptione est uoluptatum, quam fragilitatem in amore Domini mortificare debemus, et nobis sumere in exemplum. Si uenatione aut  aucupio ceperit auem aut feram, id est, si quis doctrina salutis carnalem quemlibet, aut maiori ingenio preditum, ad confessionem nominis Christi perduxerit, fundat sanguinem eius, et operiat illum terra, id est, carnalem eius uitam penitentia operiat, non sumens sanguinem in cibum, id est, sibi de uita eius praua maculam non contrahens. Possimus etiam dicere quod ideo sanguinem manducare prohibeat, qui uitam significat carnis, quia nullus sibi uiuere debet, sed omnia in nomine Domini facere. Sanguinem uniuerse carnis non comedetis. Hoc primum concesso esu carnium tempore Ne preceptum est, et ab apostolis similiter sub gratia; significat  autem homicidium. Quid sit homicidium Ioannes apostolus dicit: Qui oderit fratrem suum, homicida est . Unde hic prohibemur: Anima que comederit morticinum uel captum a bestia, id est que hominis in peccatis mortui uel a diabolo deprauati se exemplis immiscuerit, mundet se et actiones suas lauacro penitentie, et usque ad perfectam penitentiam rea est, et ita demum mundabitur: si uero non emendationi studuerit, damna preuaricationis incurret.



CAPUT XuIII.

Iuxta consuetudinem terre Aegypti non facietis, et reliqua. In capitulo hoc maxime idololatriam prohibet nominis sui sepius illis ingerendo memoriam, spiritualiter etiam monens de preteritis uitiis  et instantibus ualde cauendum. Facietis iudicia mea et precepta mea seruabitis et ambulate in eis, id est perficite; que faciens homo, uiuet in eis: uere enim uiuit, qui Domini mandata custodit. Omnis homo ad proximam sanguinis sui non accedat, et rel., ut non uidelicet extra legitimam copulationem nubant docet. Nec reuelet turpitudinem eius, id est confitentis tibi peccata non publices, etiam paganorum et sceleratorum facta eis qui inde ledi possint, diuulges; et in sequentibus penitus adulterium prohibet. In quibus allegoriam querere non habemus necesse, sed in ipsa littera custodiatur satis esse uidetur. In pellicatum, id est in abiectionem uel concubinatum illius: concubine enim pellices appellantur. De menstruo mulieris supra  dictum est. Cum uxore proximi tui non coibis, id est in paganorum philosophia, qui tibi sunt fragilitate proximi, non decipiaris. De semine tuo non dabis, ut consecretur idolo Moloch, qui erat deus Ammonitarum: uniuersaliter autem in hoc uno omnia idola comprehendit. Nec pollues nomen Dei tui. Polluit nomen Domini, qui, sub specie religionis Dei constitutus, uiuit impudenter, qualibus Paulus ait: Per uos nomen Domini blasphematur in gentibus . Ut euomat habitatores suos, hoc est, contumeliose reiiciat.



CAPUT XIX.

Loquere ad omnem cetum filiorum Isrel: Sancti estote, quoniam ego sanctus sum, et reliqua. Hoc  non solum filiis Aaron, non solum Leuitis, id est maioribus in Ecclesia, sed et omni cetui Isrel, id est uniuersis fidelibus, precipitur ut sanctitatem sectentur in omnibus, quia secundum sanctos habere seruos oportet [a 1Kb] , qui de eius sanctitate participentur. Unusquisque patrem suum et matrem suam timeat. Hoc omnino rectum est et etiam maxime conuenit Dominum Patrem timere, et Ecclesiam matrem uenerari. Sabbata mea custodite, omnes solemnitates uobis statutas, nos uero semper a seruilibus, id est a peccati operibus uacare iubemur. De hostia eadem die et secunda comedenda iam diximus in superioribus. Si messueris segetem terre tue.  et reliqua Precipitur Iudeis dum Scripturis abundarent, ne peregrinis, id est gentilibus earum communionem detraherent, sed spicas, id est sententias sibi exuberantes, illis dimitterent; similiter in uinea racemos et grana, id est, ut Isrel prophetas et eorum dicta gentibus permitterent esse communia. Non facietis furtum, id est omnem cupiditatem alicuius rei non recte acquirende non habeatis, et uelut plebs Iudeorum Christum resurgentem furto non fingas ablatum. Non mentiemini. Docet ne in aliquo, ueritate relicta, uel in uerbo, uel in doctrina mendacium proferatur. Nec decipiat unusquisque proximum suum. In supradictis uidelicet duabus rebus. Non periurabis in nomine meo. Sic propter homicidium iram in Euangelio prohibuit ,  sicut iurare uetuit ne peieremus: Quod enim superest, et abundantius est, ex malo est, quia si nos uoluntate non propria iuramus, id quod iuramus ab eius malitia uenit qui credere non uult ueritati. Nec pollues nomen Domini, male uiuendo et iniuste nomen eius usurpando. Non facies calumniam proximo tuo, et rel., id est tu, Iudee, populo gentili, id est ecclesiastico, molestus non sis. Non morabitur opus mercenarii tui apud te, et rel., id est, redde ei laborem, unde forsitan uiuere debet; spiritualiter, predicatori tuo necessaria corporalis uite non deneges. Non maledices surdo, nec coram ceco pones offendiculum, id est, coram simplice et precauere nesciente laqueos non tendas seductionis. Non considerabis personam pauperis, et reliqua, id est, licet  misericordia miseris prestanda sit, tamen peccans iuste obiurgetur, nec diues pro sua potentia leuius supportetur. Non eris criminator et susurro, et rel. Detractor et murmurator. Non queres ultionem. Docet hic patientiam. Iumenta tua non facias coire, et rel., id est simplices malorum prauitati non facias commisceri. Agrum non seres diuerso semine, id est, Ecclesiam uera et falsa doctrina simul non imbues. ueste que ex duobus texta est, et reliqua, id est, fidei diuersitatem et doctrine dissimilitudinem in te non suscipias, uel ueris uirtutibus simulatas non admisceas. Homo si dormierit cum muliere coitu seminis, et rel. Id est uir ecclesiasticus si ad Synagoge, que ab Apostolo ancilla uocatur, errorem declinauerit, que etiam nobilis  est, quia de patriarchis propagata, et tamen pretio non redempta, id est, cui passio Christi ideo non prodest, quia in duritia perseuerat, nec libertate donata, id est, liberationem sibi ipsi propter incredulitatem interdicens: uapulabunt ambo, id est, seductrix et seductus pena se dignos agnoscant, et non moriantur, id est, peniteant ne pereant. Ideo autem de hoc leuius sanxit, quia non tante perniciei est Iudeorum sectis inuolui quante paganorum insaniis copulari, cum illi unum Deum colant, isti nullum. Non tamen de omni Synagoga supradictam malitiam sentire debemus, sed de his in quibus cecitas contigit. Pro delicto autem suo offeret Deo ad ostium tabernaculi arietem, id est, rediens ad  doctrinam apostolicam, fidem passionis Christi, id est redemptionis sue, conseruet. Auferetis precipua [preputia] eorum, id est insistentes diuine Scripture, carnalem legis culturam proiicite, in his duntaxat que nichil nisi umbram preferebant. Poma immunda sunt, quia tales sententie superflue obseruantur. Quarto anno omnis fructus eorum sanctificabitur, hoc est euangelica gratia per Dominum apparente, eadem figura spiritualiter seruanda docebitur. Quinto autem anno comedetis fructus, id est temporibus apostolorum, quia post resurrectionem Domini quinquagesimo die, hoc est, quinario decies ducto, Spiritus sanctus gratia adueniente spiritualis intelligentie uigor apparuit. Quibus ante passionem suam Dominus dixit: Adhuc multa  habeo uobis dicere, sed non potestis portare modo, cum autem uenerit ille Spiritus ueritatis, annuntiabit uobis omnia, et reliqua . Non comedetis sanguinem, id est uos, Iudei, in effusione sanguinis uictimarum figuralium non confidatis. Non augurabimini. Augurium dicitur quasi auigarrium, id est inspectio et obseruatio cantus auium; auspicium uero, quasi auium inspectio, id est consideratio uolatus earum. Nec obseruabitis somnia, id est falsa somnia. Quidam ex somniis prophetiam uindicauerunt sibi, ideo somnia obseruare prohibuit: eo enim minus hec obseruanda sunt, quo hec unde ueniunt discernere non ualemus. Neque in rotundum tondes comam, id est, cogitationes tuas terrenis uoluptatibus non confirmes, orbis enim rotundus est. Nec  radetis barbam, id est, animam uirtutibus non spolietis. Super mortuo non incidetis carnem uestram, id est, in carnalibus delectationibus animam non laceretis; neque figuras aliquas et stigmata, id est picturas, etc., id est, erroris uarietate uel hypocrisi ne commaculemini. Non prostituas filiam tuam, id est ad prostibulum non tradas: spiritualiter uero, animam tuam in demonum et hereticorum uoluntatem non tradas. Et sanctuarium meum metuite, id est Ecclesiam meam honorate, uel etiam sanctuarium corpus Christi intelligitur honorandum. Ne declinetis ad magos, nec ab hariolis aliquid sciscitemini. Omnem ritum maleficii uetat. Harioli dicuntur ararum inspectores, uel horarum, qui in extis pecudum sue diuinationis maleficia exercent. Mystice  autem hereticos signant, qui, scientiam quam non habent promittentes, diaboli fraude capiuntur. Coram cano capite surge, id est sapientem honora: cani enim sunt sensus hominis. De quibus senioribus, id est sapientibus, Paulus dicit: Presbyteri duplici honore digni habeantur, maxime qui laborant in uerbo et doctrina . Et Dominus ad Moysen: Elige septuaginta uiros, quos tu nosti, quod seniores sunt populi . Si habitauerit aduena in terra tua, et rel., id est Iudeus gentilem ad Dominum conuertentem, quasi fratrem tractet, memor quod ipse natura filius fuisset ire sicut et ceteri. Nolite facere iniquum aliquid, et rel. In regula, id est in uirga mensuraria, et in omni rectitudine  diuisionis, et cetera que sequuntur, in quibus iubemur fraudem cauere, ne minori dare et maiori mensura uelimus repetere et accipere. Custodite omnia precepta mea, et rel. Sine dubio enim beatus est qui omnium mandatorum Domini uoluntatem habet implendorum.



CAPUT XX.

Si quis dederit de semine suo idolo Moloch. Ideo hunc solum posuit, quia princeps uel principalis interpretatur, diabolum significans, qui est huius mundi princeps; cui si quis opera sua consenserit, reus est pene. Populus terre lapidabit eum, id est duris sententiis conuincetur; et ego ponam faciem meam contra hominem illum, id est iram  uindicte: eo quod contaminauerit sanctuarium meum, id est siue animam suam, que est imago Dei, siue congregationem, domum uidelicet Dei. Quod si negligens populus terre, et quasi paruipendens, et rel., id est, si magistri dissimulant, et ita ut dignum est non redarguerint peccantem, ponitur facies Domini super eum, et cognationem eius, ira super eum et ei consentientes. Anima que declinabit ad magos et hariolos, hereticos et simulatores, peribit de cetu sanctorum. Qui maledixerit patri et matri, id est Domini Ecclesiam blasphemauerit. Si mechatus fuerit quis cum uxore alterius, et rel., id est, si quis Ecclesiam sub alterius pastoris custodia deputatam miserit in sui erroris communionem, et persuasor et consentiens uterque condemnetur. Qui  coierit cum iumento, et rel., id est, qui se errori stultorum immiscuerit. Qui coierit cum masculo, et rel., cum deprauauerit, qui potest opera fortia perpetrare. Mulier que succubuerit cuilibet iumento, et rel., id est anima cuiuslibet erroris stultitie consentiens. Qui coierit cum muliere in fluxu menstruo, et rel., id est qui per philosophiam gentilium in errorem ceciderit: menstruum autem a mense dicitur, et mensis a mensura, secundum etymologiam Latini sermonis. Denique gentilium sapientia ideo menstruo comparari potest, quia de mensuris physice philosophandi adorsi sunt solertiam. Qui coierit cum uxore patrui, et rel., id est qui ab antecessoribus suis eruditus maculas errorum attigerit, sine mercede bonorum operum peribit. Qui  duxerit uxorem fratris sui, et rel., sicut Herodes fecit. Qui necessarium amicum corruperit suis persuasionibus quem Dominus sub specie dextere manus et pedis commendauit, similiter interibit: Ne et uos euomat terra quam intraturi estis, et rel., id est, ne turpiter ab Ecclesia proiiciamini, si in ea praue uixeritis, que est terra generans herbam opportunam cum benedictione. Terra autem habitatores suos euomere dicitur, cum in ea manere non sinuntur exheredandi. uobis autem loquor. Possidete terram eorum, et rel., id est bonis moribus uos dignos qua hereditate facite, nam ipsi libenter possederunt eam. Mystice autem populo fideli precipitur ut terram Ecclesie, que diabolo et erroribus liberata est  per Christum, sancta conuersatione incolant et conseruent. Terram fluentem, id est redundantem omni dulcedine: omnium enim ciborum qui parantur, lac et mel facillime parantur. In quibus eis innuit quod si precepta eius custodirent, sine ullo labore, cum omni iucunditate terram promissam essent possessuri. Sed et nobis timentibus Deum promittitur in presenti dulcedo doctrine spiritualis et donorum, et in futuro requies sine labore. Separaui uos a ceteris populis, quia illis legem dedit; nos quoque separauit, qui nos fecit cognoscere suam potentiam. Separate iumentum immundum, id est, popularem hominem in stultitia erroris iacentem, ab eo qui simplicitate sua pauper est spiritu. Ne polluatis animas uestras in pecore et auibus, id est ne  decipiamini in stultitia errantium uel philosophorum astutia. Eritis sancti mihi, sancte uiuentes, reliqua ut supra. uir, siue mulier, in quibus pythonicus, et rel. Maior siue minor, qui sequuntur errorem et falsos prophetas, mortis sunt rei, duris sententiarum iaculis conuincantur, in peccatis suis, si non penituerint, peribunt.



CAPUT XXI.

Non contaminetur sacerdos in mortibus ciuium suorum. Dominus enim ad Ezechiel loquitur cum [f. de] omnibus sacerdotibus dicens: Speculatorem dedi te domui Isrel: si non annuntiaueris impio iniquitatem suam, in peccatis suis morietur; sanguinem uero eius de manu tua requiram , etc. Sic precipitur magistris ne in peccatis ciuium suorum polluantur. Nisi tantum in consanguineis, etc. Sepe euenit ut aliquis post rerum administrationem domesticarum ad sacerdotium promoueatur. Sed quia illud consortium coniugale non potest sine peccati admixtione haberi, permittitur sacerdos fragilitate pollui, id est curam necessario adiunctarum agere personarum: ubi uix, ut diximus, peccato careretur, non quod nuptias detestemur, sed quod originalis macule sciamus nos fecibus irretitos. Iubetur enim, secundum Apostolum, is qui ordinandus est, bene preesse domui sue filios habere pudicos, testimonium habere ab his qui foris sunt . Sed nec in principe populi sui contaminabitur, id est, ne eis adulando peccatis eorum consentiat.  Non radent caput et barbam, id est, non ad consentiendum peccatis cogitationes mentis declinent. In barba animi uigorem siue intellectum accipimus. De his similiter accipiendum, sicut de cogitationibus prenotauimus. Neque in carnibus suis facient incisuras, id est, in uita sua non patiantur scandalum. Incensum enim Domini, id est orationes, et panes, id est hostias laudis, offerunt Deo. Scortum et uile prostibulum non ducet uxorem, id est, hereticis et paganis non miscebitur, nec repudiatam, id est, Synagogam superstitione a Christo deiectam imitabitur. Sacerdotis filia, si deprehensa fuerit in stupro, et reliqua Anima alicuius subiecti, si in errorem ceciderit, penitentie flammis  purgatur, uel gehenne exuritur. Pontifex, id est sacerdos maximus inter fratres, et reliqua. Christus pontifex eternus, qui unctus est Spiritu sancto pre omnibus sanctis. Cuius manus consecrate sunt, id est in cruce pro nostra iustificatione extense. uestitusque est sanctis uestibus, in cetu sanctorum. Caput suum non discooperiet, id est diuinitatem suam non deturpet: honorificat enim Patrem humanitati subiectus, diuinitate equalis. uestimentum non scindet, id est Ecclesiam non patitur scindi. Ad omnem mortuum non ingredietur,  nullius enim peccati particeps fuit. Super patre quoque et matre, id est super populo Iudaico et Synagoga. Nec egredietur de sanctis, id est de Patris uoluntate, ne polluat sanctuarium, id est Ecclesiam  uel corpus suum, quod omnino non facit. uirginem ducet uxorem, cui Apostolus ait: Despondi enim uos uni uiro uirginem castam exhibere Christo. ---uiduam et repudiatam et meretricem, et rel., id est Synagogam et paganicam superstitionem; sed puellam de populo suo, id est, regeneratam aqua baptismatis Ecclesiam de uniuersalitate gentium. Populum suum dicit, quia unde homo est omne humanum genus quasi cognatum habet. Nec omnino misceat stirpem generis sui, et reliqua. Non enim membra sua cum prauis misceri permittit. Hec de Christo potius prophetata quam iussa intelligamus, ut hec omnia ueraciter implentem patronum habeamus: Qui habuerit maculam non offerat panes Deo, id est, qui maculatam habet conscientiam,  de mysteriis Domini non tractet audaciter. Si cecus fuerit, id est scientie lumen non habens; si claudus, id est in mandatis Domini non bene incedens: si paruo uel grandi uel torto naso, id est modica discretione uel nimia et peruersa; si fracto pede, id est non recte incedens in uia Dei; si manu, id est opere corrupto; si gibbus, id est pondere peccatorum oppressus; si lippus, id est mandata Domini uidens, sed non dignis exsequens actibus; si albuginem habet in oculo, id est obscuratum lumen scientiarum; si iugem scabiem, id est carnis petulantiam; si impetiginem, id est auaritiam; uel herniosus, id est mentis superfluis grauatus. Comprehendenda habet hec uitia in duodenario numero, ut ostendat omnia apostolice illa  esse doctrine contraria. Qui ergo se huiusmodi maculis oneratum meminerit, non damnet seipsum corpus et sanguinem Domini sumendo indigne. uescetur tamen panibus, et rel., id est, licet talis sit, prebeatur tamen ei doctrine spiritualis alimentum, ut aliquando resipiscat. Intra uelum non ingrediatur, uel in reconciliatione non facile inducatur, uel in mysteriorum apertionem, uel ingressum sibi regni celestis non promittat, quia nichil immundum illuc intrabit. Contaminare non debet sanctuarium meum, indigne sibi sancta usurpat. Locutus est ergo Moyses ad Aaron, et reliqua. Indicat lex omnia mandata Domini sacerdotibus, cum omni populo Christiano.



CAPUT XXII.


Ut caueant ab his que sanctificata sunt, id est caute tractent. Aperit autem post paululum quid cauendum premonuerit: Omnis homo, dicens, qui accesserit de stirpe uestra, usque in quo est immunditia. De his uidelicet que superius relata sunt nunc facit rememorationem. Nobis quoque summopere aduertendum est ne indigne mysteria Christi contingamus. Et non contaminent nomen sanctificatorum, et reliqua. Contaminat hostie nomen, qui illam indigne offert, non secundum eius dignitatem. Qui fuerit leprosus aut patiens fluxum seminis, et rel. Hereticus uitiisque uariatus, et qui fornicationi et carnali inseruit uoluptati, non prius communicet quam per penitentiam sanetur. Qui  tetigerit immundum super mortuo, et rel., id est in aliquo polluitur morticino; de quibus superius pleniter dictum est. Mystice autem, communionem peccati uarius hic tactus immundorum designat, quibus qui polluitur, immundus est, usque ad expletam penitentiam; sed cum lauerit carnem suam, id est mundauerit conscientiam, et postquam occubuerit sol, id est peracte penitentie feruor exsuperat, tunc iam, si integre sit mundatus, licenter sanctificatis utatur. Morticinum et captum a bestia. De quibus diximus supra. Custodiant precepta mea, et reliqua. Diligenter hoc obseruemus, ne morte secunda prosternamur. Omnis alienigena non comedet de sanctificatis, id est paganus non admittatur mysteriis Christi. Unde Dominus prohibuit  margaritas iacere ante porcos. Inquilinus sacerdotis et mercenarius, et reliqua. Inquilinus quasi inculinus dicitur, eo quod sit intus in domesticis seruiens officiis; mercenarius uero qui laborat in agricultura uel pecudum custodia: uterque tamen non ut in domo permaneat seruit, sed semper exire paratus, mercedem in presenti expetere non desistit, eos designans qui in Ecclesia ficte non propter eternam mercedem conuersantes, indignos se Dominico corpore exhibent. Quem autem sacerdos emerit, et rel., id est qui euangelica cemptus doctrina fidelem in Ecclesia Christo exhibere seruitutem debet, non alienatur: Si filia sacerdotis cuilibet ex populo nupta fuerit, et rel., id est anima que ignobilitati uitiosorum coniungitur, suspendatur a susceptione  sacrorum. Sin autem uidua uel repudiata, et rel., id est, si se a uitiis segregauerit, a malo liberata, absque inueteratis hominibus malis restituatur. Qui comederit de sanctificatis per ignorantiam, et rel., qui in diuinis rebus aliquid presumptuose tractauerit, quasi ignorans eius uirtutem, ipsum penitentia persoluet, et quintam partem restituet, id est, unumquemque quinque sensuum ad se corrigendum instituat. Qui autem obtulerit oblationem suam, usque masculus immaculatus erit, et rel. Quidquid offerimus, in fortitudine firme actionis, sine malitie macula exhibeatur. Ex bobus, id est forti actione; ex ouibus, id est innocentie uirtute; ex capris, id est fructu penitentie: si  maculam habuerit, et rel., si enim bonum opus pro alia qualibet re quam debet agatur, non erit acceptabile. Homo qui obtulerit uictimam, et rel. Bouem offert qui aliquem in magisterio constituit; ouem, humilem intellige auditorem; capram, penitentiam, tales eos offerat quales hic precipit. Si cecum fuerit, id est lumine scientie carens; si fractum, id est non bene incedens; si cicatricem habens, id est preteriti notam peccati. Sunt enim quedam peccata que si manifeste in eo deprehendantur qui ordinandus est, reiicitur ab incepto; si papulas, id est detractionis uitium; scabiem, inquietudinem et auaritiam; uel impetiginem, que sine dolore fatigat corpus, et conuenit fornicationi, que carni dulcis, anime est pernicies. Huiusmodi  uitiis polluti nequaquam ad gradus promouendi sunt, quia acceptabiles Domino non sunt. Bouem et ouem, aure et cauda amputatis, et rel. Aurem abscisam habet, qui inobediens est, uel auditum uerbi Dei fugit, uel uanarum rerum libens auditor est. Caudam perdidit, qui nouissima sua preuidere non curat. Tales uoluntarie offerri possunt, sed uotum cum eis solui non potest, qui ad penitentiam instruendi sunt, ut conuertantur, sed tamen in magisterium non suscipiendi. Omne animal quod contritis uel tunsis uel sectis ablatisque testiculis est, et reliqua. Testiculi speciem gignende prolis significant, et ideo omnis qui infructuosus est, id est operum bonorum spe uacuus, non potest Domino esse acceptabilis.

 De manu alienigene non offeretis panes Deo uestro, et reliqua. Si quid pagani dederint ad offerendum, non est accipiendum. Oramus tamen pro catechumenis et conuersione infidelium: ceterum si in errore persistere uoluerint, uota eorum detestabilia sunt. Bos, ouis et capra cum genita fuerint, septem diebus erunt sub ubere matris sue. Siue fortis, siue innocens, siue penitens in hoc tempore meminerit se sub fragilitate nature detentum. Die autem octauo, etc., id est, in die resurrectionis iam immortalitate recepta, soli Deo sine defectione seruient electi. Siue ille bos, siue illa ouis non immolabuntur una die cum fetibus suis, id est cum legis superstitione et uetustate Euangelii nouitatem non obseruandum. De hostia eadem comedenda supra  dictum est. Eduxi de terra Aegypti, Christus etiam liberauit nos de diaboli potestate. Ego Dominus, ideo ad singula subiungit commemorationem sui nominis, ut terrorem eis incuteret nec peccarent, et dilectionem insereret, ut eos sua mandata diligentius intueri doceret.



CAPUT XXIII.

He sunt ferie Domini, quas uocabitis sanctas, id est uacationes ab operibus malis que Domini dicuntur, quia Domini implent uoluntatem. Sex diebus facietis opus, etc. Ostendit in hac uita piis laboribus insistendum, quia postquam ad requiem uentum fuerit, iam operandi tempus non erit. Bene  autem dicit, in cunctis habitationibus uestris, quia in futura uita est mansio, in presenti peregrinatio. Mense primo quarta decima die mensis, etc. In tempore passionis Christi, initium enim omnis conuersationis nostre redemptio. Quod quarta decima die phase dicit agendum in quinta decima uero solemnitatem, humanitatem Domini ostendit sub Euangelio umbram subsequente ueram solemnitatem rationis incipere. De quo die septem azymorum dies dinumerantur, quia nos redemptos a Christo in tota uita nostra ab amaritudine Iudaice peruersitatis esse debere immunes et aliorum errorum. Dies primus erit uobis celeberrimus, usque dies autem septimus erit celebrior et sanctior. Dies primus ingressus est noue uite, dies septimus consummatio  laborum, in quorum utroque maxime curandum est ne seruile opus, id est peccato obnoxium facientes inueniamur. Si quis autem circa initium desidiose torpuerit, in fine in bonis inueniri laboret. Cum ingressi fueritis terram, et reliq., id est fideles cum in Ecclesia moremini; et messueritis segetem, id est populos ad credelitatem perduxeritis, de quibus Dominus dixit: uidete regiones, quia albe sunt ad messem, afferetis manipulos spicarum, cetum scilicet sanctorum in primitiua Ecclesia, quod et factum est appositis in una die tribus millibus animarum et altera die quinque. Qui leuabit fasciculum coram Domino, et rel. Quia eo adiuuante, id est Christo sacerdote magno, fidelium oblatio est Deo per ipsum. Altero die Sabbati et  sanctificabit illum, et reliq. In resurrectione sua sanctorum unitatem copulauit. Si uero manipulum Christi carnem uis intelligere, unde nobis panis uite ministratur, alter dies passionis potest intelligi: uno enim die mysticam cenam celebrauit, altero corpus in crucis consummauit supplicio oblatus pro nobis. In eodem die quo manipulus consecratur, cedetur agnus immaculatus, id est, quando Christus in ara crucis immolatus est, sanctificata est in sanguine Christi unitas fidelium. Libamenta offerentur cum eo, id est, eo passo profluxerunt ex latere sacramenta redemptionis nostre. Due decime oleo consperse, et reliqua. Decime significant completionem legis. Due uero, duo Testamenta, uel legem et prophetas, in quibus manifestissime de passione  Domini annuntiatur. In odorem suauissimum Domino. Opus enim gratissimum Patri quod Filius agebat. Liba quoque uini, quarta pars hin. uinum doctrina est spiritualis: quarta pars hin dicitur, quia in singulis Euangeliorum libris plenitudo sapientie inuenitur. Panem et polentam et pultes, et rel., id est in illam anime tue requiem preparare coneris antequam scias fide eius redemptionis initiatum. Numerabitis ergo ab altera die sabbati, et reliq. Manipulus ergo ablatus est et sanctificatus, ut Iosephus testatur, sexta decima luna; nunc uero uidetur precipere ut numeret a quinta decima luna, quando ipse primitie allate, nec tamen sunt sacrificio sanctificate. Nos autem ab altero die Sabbati,  id est a resurrectionis numeramus pluralitatem quinquagenarie solemnitatis: sicut enim in monte Sina a presente Domino legis indicia [f. iudicia] nondum conscripta populo Hebreorum, die quinquagesima postquam egressi sunt ex Aegypto, monstrata sunt: sic fidelibus post redemptionem quinquagesima die Spiritus sancti gratia de celis directa est. Usque ad alteram diem expletionis hebdomadis septime, id est hebdomadibus septem peractis, cum una dies adiiceretur, fiebant. Sacrificium nouum ex omnibus habitaculis uestris, nouo genere precones, noua uirtutum munera per omnia conuenticula offerre satagebant panes primitiarum duos, uel duo precepta caritatis, uel duorum populorum collectionem. Dicuntur autem due decime simile, quia  utrumque Testamentum intima est sapientia formatum. Fermentata dicitur simila, id est firmitate doctrine repleta. Cocta in primitias Domini, id est, Spiritu sancto stabilita ad sanctificationem incipientium: septem agni immaculati Christum significant, qui per Spiritum sanctum uoluit offerri: uel innocentiam uite, quam nobis gratia contulit Spiritus sancti. uitulus Christum significat; arietes duo, uel Christum in duabus naturis, uel doctores duobus Testamentis imbutos; libamenta, uel mysteria redemptionis nostre, uel sapientie spiritualis admixtionem; hircus penitentiam sonat, quam Dominus primo predicauit; duo agni pacem et sanctimoniam, siue humilitatem et mansuetudinem significant. De quibus Dominus ait: Discite a me quia mitis sum  , etc. Cedent in usum eius. Omnia que egerimus, ad sacerdotem Christum pertinent, quia ab ipso suscipiuntur. Et uocabitis hunc diem celeberrimum, et rel. uere sanctissimus est, in quo sanctificata est omnis Ecclesia. De ceteris ut supra. Postquam messueritis segetem terre uestre, et rel. O Iudei, legis intelligentiam nolite in litteram de spirituali sensu detorquere, sed que capere non potestis populo Ecclesie, pauperi spiritu, allegorica subtilitate inuestiganda relinquite. Cetera que supra dicta sunt, et sub gratia spiritualiter impleta sunt, et a nobis quotidie, ut Domino placeamus credenda. Mense septimo, prima die mensis, et rel. Hoc est in plenitudine temporum, quando Dominus iehsu predicauit annum Domino acceptabilem, in  quo requiescere a malis operibus quasi per septenarium iubemur. Prima die mensis, id est in initio predicationis; clangentibus tubis, id est personantibus doctrine clamoribus, erit sabbatum memoriale, id est consuetudo perseuerans abstinendi a uitiis. Decimo die mensis huius septimi, id est in plenitudine eiusdem temporis, dies expiationum est affligere animas nostras; quia hoc tempus acceptabile, per penitentiam nosmetipsos castigemus, ut expiationem que in Christi passione nobis concessa est, inueniamus. Omnis anima que afflicta non fuerit die hac, et rel. Id est, que dum ualet pro malis operibus penitentiam agere, dissimulat, exterminabitur de cetu sanctorum in cunctis generationibus;  quia in Ecclesia suadentibus aliis, idem cultus iustitie seruari debebit. Affligetis animas uestras die nono mensis; a uespera usque ad uesperam celebrabitis sabbata uestra. A uespera usque ad uesperam sabbatizare, est in afflictione penitentie usque ad finem permanere, donec illucescat mane futurum. A quinto decimo die mensis huius septimi erunt ferie tabernaculorum Domino, et rel. Quindenarius numerus excellentissimos in se continet, id est septem et octo, quorum prior ad legem propter sabbatismum, sequens ad Euangelium propter resurrectionem, non absurde comparatur: in quorum obseruatione toto tempore huius uite memores nos esse oportet, quia non habemus hic manentem ciuitatem, sed futuram inquirimus , ut taliter  uiuamus sicut hospites ad patriam festinantes: cuius nobis spiritum donauit, qui nos a diaboli seruitute eripuit, sicut illi hanc solemnitatem ob recordationem liberationis sue et eductionis ex Aegypto continuabant. Quod uero diem primum et octauum nominat celebres, ostendit medios simili deuotione obseruandos, omnem quoque nostram uitam ab initio usque ad finem iubet esse custoditam. Est enim cetus atque collecte, id est dies cetus pro genitiuo, quasi congregationis; dies cetus collecta, eo quod septem dies in ipso collecti sunt, id est consummati, quia erat finis festiuitatis. Potest autem dies octauus intelligi resurrectio, que est dies cetus et collecte, quia tunc omnes congregabuntur in regnum Dei et temporum finis colligetur. Offeretis in eis oblationes  Domino holocausta et libamenta iuxta ritum uniuscuiusque diei, et rel. Profectus uirtutum uarios offerre debemus, iuxta quod tempus dictauerit, quia tempus loquendi, tempus tacendi, tempus flendi et tempus ridendi , et que sequuntur. Exceptis Domini sabbatis, et reliqua que precepta sunt faciamus, ceterum quidquid possimus adiiciamus. A quinto decimo die mensis septimi, et rel. Recapitulat que supra dicta sunt, quorum sensus in propatulo est. Sumetis uobis die primo fructus arboris pulcherrime, id est initio gratie fructus uirtutum, que a Christo proferuntur, et doctrine eius custodia: ipse est arbor pulcherrima, qui de se ait: Si in uiridi ligno hec faciunt, et rel. Spathulasque palmarum, id est uirtute iustitie.  Nam palma uictores, laurus milites, hedera petas coronat. Spathulas dicit, quasi ad similitudinem spathe longioris per diminutionem: et ramos ligni densarum frondium, id est species multiplicium uirtutum, ut est caritas, et misericordia, et humilitas: uel sententias sanctarum Scripturarum ramos nominat; et salices de torrente, id est castitate in breuitate huius uite. Siquidem salix fructum non gignit, torrens cito pertransit et letabimini coram Domino Deo uestro. Spiritualiter potest gaudere, qui se his uirtutibus scit exornatum. Sequentia ut supra. Omnis qui de genere est Isrel, id est in consortio est Christianorum, ut discant posteri uestri quod in tabernaculis habitare fecerim filios  Isrel, etc. Ideo celebramus commemorationes redemptionis nostre, ut et nos sciamus quantam benignitatem in nobis ostenderit Deus, et eamdem nouiter aduenientibus manifestemus, ut reddatur Christo laus et gratiarum actio in sempiterna secula. Locutus est Moyses super solemnitatibus, etc. Lex loquitur fidelibus de omnibus obseruationibus Dei mandatorum.



CAPUT XXIu.

Ut afferant tibi oleum de oliuis purissimum ad concinnandas lucernas extra uelum testimonii, et rel. Filii Isrel, qui sunt fideles, ueram misericordiam exhibeant ad ornandum sua opera intra Ecclesiam: quibus Dominus dicit: Sic luceat lux uestra coram hominibus , etc. Aliter lucerne sunt luminum Dei ibi, in quo misericordia maxime  commendatur. Ponetque eas Aaron a uespere usque ad mane, et rel. Id est Christus, ubi sui claritatem et operum decorem in Ecclesia sua confirmat in nocte huius uite usque in mane resurrectionis. Super candelabrum mundissimum, id est super Christum, qui omnem Ecclesie sue continet statum. Accipies quoque similam et coques ex ea duodecim panes, et rel. In sapientia diuina instruantur doctores secundum apostolicam doctrinam; habebunt duas decimas, id est utriusque Testamenti conseruent perfectionem; quorum senos altrinsecus super mensam. In sancta Scriptura concordant. Aliter panes illi Eucaristiam signant; mensa, altare: quod erant duodecim perfectam significationem  eius designant. Et pones super eos thus lucidissimum, id est orationem uel illuminationem Dei uerbi, quia thus oculis prodest. Per singula sabbata mutabuntur, id est doctores boni hinc translati ad requiem dicuntur, et alii in sabbato restituuntur propter eamdem requiem, alii subrogantur. Suscepti a filiis Isrel, a fidelibus enim sancti doctores sumuntur; eruntque Aaron et filiorum eius, quia Christus accipit in semetipsum. Ecce autem egressus filius mulieris Isrelitis, quem pepererat de uiro Aegyptio inter filios Isrel, iurgatus est in castris, et rel. Hic uir eum designat qui, in religione ecclesiastica natus, habet patrem Aegyptium, id est si gentilium philosophia in errorem inciderit, hoc est enim iurgari; et per hoc nomen Domini  blasphemauerit, ut errans, mittitur in carcerem, quia castigandus est fortiter. Qui postmodum iubetur extra castra lapidari, quia in errore perseuerans duris sententiis excommunicationis extra Ecclesiam propulsandus. Homo, qui maledixerit Deo suo, et rel., id est qui per errorem cultum Dei uiolare nititur, uel pena penitentie, uel eterna damnatione affliget: siue ciuis siue peregrinus, id est Iudeus gentilisue, qui occiderit hominem, id est seduxerit multis utilem, punietur, ut supra. Qui percusserit animal, reddat uicarium, id est qui seduxerit simplicem et stultum, ipsius seductionis culpam penitentia digna absoluat. Qui irrogauerit macula, etc. In quocunque leserit proximi uitam digna emendatione  purget. Aequum iudicium sit inter uos, siue peregrinus, siue ciuis peccauerit, siue Iudeus, siue gentilis ad Ecclesiam confluens una emendatione se a preuaricatione mundet.



CAPUT XXu.

Quando ingressi fueritis in terram, sabbatizetis Domini sabbatum, id est intrantes Ecclesiam, requiem querite futuram. Sex annis seres agrum tuum, id est in hac uita in preceptis legis labora, et in Euangelii gratia, quod est uineam sex annis putare; et colliges fructus eius, id est labora ut ad fructum uite peruenias. Septimo anno sabbatum erit terre, et rel., id est in futura requie tempus non erit laborandi nec fructus cum labore querendus,  ideo precipit non metere. Sed erunt uobis in cibum, que a Domino concedentur sine labore percipientur. Nec enim ibi merces illa ullius labore augebitur, sed misericordia Dei, quantum concesserit in cibum, id est refectionem uite; Domino et seruo, id est magistro et subiectis; et mercenario pro eterna mercede in Ecclesia seruienti; aduene et iumentis de gentilitate conuerso et simplicibus. Mute enim sunt mansiones in domo patris , quia secundum suum modum unicuique retribuetur. Numerabis quoque septem hebdomadas annorum, id est septies septem, quod significat perfectionem requiei, et clanges buccina. Canet enim tuba et mortui qui in Christo sunt resurgent primi . Mense septimo decima die, id est  in perfectione promisse quietis; sanctificabitis annum quinquagesimum. Quinquagenarius remissionem significare in multis ostendimus: in futura enim requie perfecta erit remissio, dum ad regnum uocabuntur omnes electi. Reuertetur homo ad possessionem, id est paradisum, unde dudum exciderat, rediet ad familiam, suam id est ad angelorum consortium, prout cuiusque merita expetunt. De non serendo et non metendo iam dictum est. Sed statim oblata comedetis, id est que Dominus iustus iudex retribuerit, statim his utamur, non querentes seram laborum exercitationem. Primitias uindemie non colligetis, id est secundum litteram iubet ne colligant uinum exprimendum. Anno iubilei redient omnes ad possessiones suas, id est in separatione  corporis et anime, uel in uniuersali resurrectione redient electi ad paradisum, quo latro de cruce perrexit. Quando uendes quippiam ciui tuo, uel emes ab eo, et rel., id est quando fratri tuo doctrinam commendabis, uel emes ab eo obedientiam, ne contristes eum, id est non maiorem scientiam et actionem queras ab eo quam tecum percepit: hoc est iuxta numerum iubilei emere. Quanto plures anni remanserint post iubileum, tanto crescet pretium, etc. Quanto longiori tempore quis doctori inheserit, tanto potiores fructus recompensare debebit. Ut habitare possitis in terra, et rel. Domini mandata custodiamus, ut absque pauore, diabolice uersutie in Ecclesia conuersantes,  fructum uite in ipsa acquiramus. Perfecta caritas foras mittit timorem . Dabo benedictionem uobis anno sexto. Id est in sexta etate Domino incarnato, sicut Psalmista dicit: Benedictio Domini super uos, benedicimus uobis in nomine Domini . Benedictio Domini est super nos, qui redempti in sanguine Christi, fructum uirtutum germinare ualemus. Benedicimur autem in nomine Domini, qui per Christi aduentum Patrem cognoscimus; unde ipse ait: Qui uidet me, uidet et Patrem meum . Et faciet fructus trium annorum. Tanta enim benedictio data est, ut in fide sancte Trinitatis omnibus abundemus. Seretisque anno octauo. Hoc est resurgentes stabitis ante tribunal Christi rationem dantes operum bonorum,  pro quibus coronemini. Et comedetis ueteres fruges usque ad nonum annum. Id est in operibus bonis que in corpore acquisistis usque in eternum letabimini et ultra, Donec noua nascantur, edetis uetera. Id est eo uos deducant cum Dei gratia operum bonorum merita, ubi uobis ministrentur eterna. Terra quoque non uendetur in perpetuum, quia mea est. Licet multi deuient Ecclesia, tamen non subuertetur in eternum, quia Christus in ea est. Et uos aduene et coloni mei. Quamuis homo nascatur in Ecclesia, iterum renasci debet ut intret. Unde cuncta regio possessionis uestre, et rel. Si quis corpus uel animam suam in seruitutem peccati conuerterit, per penitentiam potest absolui. Si attenuatus frater tuus, et rel. Si frater infirmatus  fide uel actione subdiderit se iniquitati; et uoluerit propinquus eius, etc., id est doctor quilibet, si uoluerit, per uerbum et rationem potest eum reuocare. Cui Iacobus dicit: Qui conuerti fecerit peccatorem ab errore uie sue, etc.---Et si ipse pretium ad redimendum poterit inuenire, et rel. Id est si alterius caret auxilio et ipse aliquo se zelo compunctionis correxit, computabuntur fructus, et rel., id est cogitet quantum seruierit diabolo, et deinceps digno penitentie fructu uitam suam redimat. Quod si non inuenerit manus eius ut reddat pretium, habebit emptor, quod emerat usque ad annum iubileum. Id est si nondum zelo emendationis eriget se, in magistri potestate est, usque dum perueniat ad iubileum, id est per penitentiam ad  ueram remissionem. In ipso enim omnis uenditio redit, et rel. In perfectione penitentie pristine libertati peccatorum restituitur. uendita domus in urbe in uno anno redimi potest. Non deinceps anno reuoluto, quia cultus in lege traditionibus Phariseorum peioratus in anno, id est in tempore incarnationis Christi, redimi potuit de preuaricatione, si credere uoluissent. Qui enim pertinaces in errore fuerunt possedit eos Satanas. Nec redimi poterunt in iubileo. In passione Christi, ubi dixit Dominus: Pater, ignosce illis, etc. . Qui autem crediderunt incarnationem eius, in uno anno redemerunt conuersationem suam, et illis hec profuit oratio: domus in uilla muros non habente sub conditione  agrorum uenditur, quia conuersatio gentium custodia legis non ligata, si a uero deuiauerit post agnitionem, penitentia redimitur. De iubileo ut supra. Aedes Leuitarum que in urbibus sunt semper possunt redimi, id est conuenticula apostolorum que ipsi collegerunt penitentia, quod prius deliquerant, emundarunt. Quia pro possessionibus sunt inter filios Isrel, quia illi quos conuerti fecerunt suis precibus, non eorum meritis, cum Domini pietate saluabant. Suburbana eorum non ueneant, et rel., id est uirtutes nunquam deserantur, quia sine illis uiuere non possumus. Sunt autem quedam uirtutes que nequaquam continuatim haberi possunt, ut ieiunia et uigilie et cetera talia: alie autem, quibus nunquam homo debet spoliari, ut est caritas,  humilitas, etc. Superiores quoque ita assidue possidentur, si dum non habentur in facto, efficiantur in uoto. Si attenuatus frater tuus fuerit, et reliq. Si coniunctus tibi in Christianitate infirmetur, actione: et tu susceperis eum docendum, quantum ei dederis, exige, id est iuxta doctrinam tuam quere eius obedientiam. Pecuniam tuam non dabis ei ad usuram, et rel., id est doctrine thesaurum cum infirmo commendaueris, non exigas super possibilitatem eius operationem. Aliud autem dare pecuniam nummulariis, ut cum usura referatur. Superabundantia frugum obedientiam immoderatam significat. Si paupertate compulsus uendiderit, se tibi frater tuus, etc., id est si infirmatus te sibi elegerit in magistrum; non ita eum contemnas ut  famulum, id est paganum, sed pro mercede futura tecum laboret usque ad iubileum, id est remissionem peccatorum; dicit enim Paulus: Si preoccupatus fuerit homo in aliquo delicto uos, qui spirituales estis , etc.; operabitur apud te, id est uirtutes congreget: et postea egredietur cum liberis suis, id est operibus suis, ut reuertatur ad cognationem suam, id est ad euangelicam conuersationem et possessionem patrum suorum, id est paradisum. Ne affligas eum per potentiam, hoc est quod Apostolus precipit: Non dominantes in clero, sed forma facti gregis .---Seruus et ancilla sint uobis donationibus, et rel., id est paganos inferiores uobis ducite; et de aduenis qui peregrinantur apud uos, uel qui ex his nati fuerint,  id est catechumeni, uel illi qui eorum uitam sequuntur; hos habebitis famulos, et rel., in eternum uirtutibus super illis eminete. Si inualuerit apud uos manus aduene aut peregrini, et rel. Si frater infirmus alicui peccato consenserit; quod si uoluerit de fratribus eius, id est Christianis per orationem uel doctrinam potest eum liberare; uel si ipse zelum habuerit penitendi, reputet tempus uenditionis sue, quo seruiuit peccato, et dignam penitentiam in sequenti uita studeat exercere. Non affliges eum uiolenter in conspectu tuo, quasi dicat: Debitor illi es, ut non patiaris eum affligi, sed liberes. Quod si post hec redimi non potest, et rel. Id est si per se uel alium citius non  redimitur, aliquando tamen, si penituerit remissione accepta, cum bonis operibus reddibus libertati. Eduxi de terra Aegypti, id est de diaboli potestate redemi.



CAPUT XXuI.

Non facietis uobis idolum, et rel., id est auaritiam non habeatis, que est idolorum seruitus :---Nec titulos erigetis, secundum litteram altaria plurima dicit, mystice principalia uitia et crimina capitalia. Nec insignem lapidem ponetis, et rel. Hoc iuxta historiam patet, allegorice autem prohibet per auaritie culturam pretiosarum rerum, siue lapidum, siue aliorum metallorum, seu quarumcunque rerum congeriem cumulare. Dabo uobis pluuias temporibus suis, id est doctrinam  Scripturarum uel bonorum magistrorum. Et terra gignet germen suum, id est uestra uita uirtutes bonorum operum. Et pomis arbores replebuntur, id est sanctis uirtutibus. Apprehendet messium tritura uendemiam, et rel. Consummationem unius uirtutis alia pro mercede subsequitur, ut Paulus dicit: Deus, qui operatur in uobis et uelle et proficere pro bona uoluntate . Pro bona enim uoluntate perfectionem dicit bonis operibus subministrari. Et comedetis panem uestrum in saturitate, id est doctrinam spiritualem; et absque pauore habitabitis. Qui enim mandata Domini custodit, insidiis diaboli non capitur. Pacem dabo in finibus uestris, id est in Ecclesia, siue in unoquoque homine: tunc autem uera pax, dum homo in semetipso  conflictationes uitiorum non sentit. Dormietis, et non erit qui exterreat, id est requiescetis nullo perturbante. Auferam malas bestias, id est spirituales inimicos. Gladius non transibit terminos uestros, id est gladius discordie uel uindicte. Persequemini inimicos uestros, etc., id est bene operando diabolum uincetis. Persequentur quinque de uobis centum alienos, id est pauci fidelium qui tunc sensus suos bene regunt, et diuinam legem sequuntur, plenitudinem aduerse potestatis depellunt: perfecti numeri sicut in bono accipiuntur, ita contrarias habent malorum numerositates. Cadent inimici uestri gladio, id est maligni spiritus Dei uindicta. Respiciam uos, per misericordiam. Comedetis uetustissima ueterum et uetera nouis  superuenientibus proiicietis. Propter fertilitatem terre dicit. Mystice hoc facimus, dum secundum Apostolum, que retro sunt obliti , id est interiora extendimur: semper enim sancti quasi in initio uirtutum sunt, dum preterita bona sibi sufficere non putant. Ponam tabernaculum in medio uestri, id est in unoquoque iusto habitationem meam. Ambulabo inter uos, id est ut uos ambulare faciam in preceptis meis. Et confregi catenas ceruicum uestrarum ut incederetis erecti, id est pondera peccatorum abstuli, ut Deum cognoscatis, et eius memoriam habeatis, nec terrenis desideriis incumbatis. uisitabo uos uelociter in egestate et ardore, ut semper sitiatis et nunquam  saturemini; qui conficiat oculos uestros, id est ardor oculos uestros deficere faciat, et uideant quod nolunt; et consumat animas, propter angustias. Ardore et egestate designat contemptoribus mandatorum Dei sitim spiritualis intelligentie insistere. Frustra seretis sementem, et reliq., id est uos, qui sine Christo uultis esse, frustra uirtutes aliquas imitamini, quia eas diabolus sua peruersitate corrumpit. Que sequuntur ad eumdem pertinent sensum. Fugietis nemine persequente, id est nullam confidentiam habentes, conscientia accusante, in peccatis uestris tabescetis. Addam correptiones uestras septuplum, id est perfectam uindictam. Sic et in sequentibus. Dabo uobis celum desuper sicut ferrum et terram eneam. Simpliciter propter sterilitatem  dicit, quia imbre desuper non ueniente terra non gignit. Mystice autem nec diuinum auxilium habent, nec fructum in Scripturis, uel in cordibus suis inuenient Christum contemnentes. Nec arbores poma prebebunt, id est qui uidentur fructum facere debere, nullis uirtutibus insigniuntur. Emittam bestias agri, id est malignos spiritus, qui consumant et uos et pecora uestra, id est sapientes et hebetes: deserteque fient uie uestre, id est actiones, nullo eas exercente. Ego quoque contra uos aduersus incedam. Qui Domini uoluntati contrarii sunt, sciant sibi Dominum non satis esse presentem ad auxilium. Inducamque super uos gladium, et rel., id est uerbum Dei, qui uos Iudei conuincat sine gratia Euangelii legem non posse  saluare. Cuncta enim hec que circumstant ad Iudeos pertinent, Christum uenientem non suscipientes. Cumque confugeritis in urbes, et rel., id est ad prophetas uestros conuincet te eorum sensus mortaliter sapere. Postquam confregero baculum panis uestri, et rel., id est fortitudinem Scripture, quam carnaliter obseruatis. Lex enim sine Christo nichil ualet. Ita ut decem mulieres in uno clibano coquant panes, et rel., id est decem mandata in legis angustia preparent sensum; sed minime dent ad saturitatem, quia latitudinem spiritualis intelligentie non habent. Ita ut comedatis carnem filiorum et filiarum uestrarum. Quod utrumque et in captiuitate Babylonica et romana actum est. Ceterum filiorum ac filiarum carnes comedebant, dum discipulos  suos peruersa doctrina decipiebant. Destruam excelsa uestra et simulacra confringam, id est sacerdotes et magistros. Cadetis inter ruinas idolorum uestrorum, Scribas et Phariseos, idcirco idola, quia eorum superstitiones Domini mandatis preferebant, urbes uestras redigam in solitudinem, in prophetis carnalem sensum non sequamini; et deserta faciam sanctuaria uestra, id est derelinquere cultum et religionem uestram. Non recipiam odorem ultra suauissimum, id est uictimarum, que in umbra mihi placuerunt. Disperdamque terram uestram, id est Scripturam carnaliter intellectam ita permanere non patiar. Et stupebunt super eam omnes inimici uestri, cum habitatores  illius fuerint. Id est conuersi de gentibus, qui fidei hereditatem pro uobis acceperunt, duritiam uestram mirabuntur: inimicos autem eos dicit, quasi contrarios. uos autem dispergam in gentibus, sicut deinceps post passionem Christi actum uidemus. Et euaginabo post uos gladium. Ubique enim uerbum Dei illos impugnat. Tunc placebunt terre sabbata sua, id est Scripture, quod quiescit a carnali obseruatione, cui uos requiem iuste obseruantie non prestitistis. Et qui remanserint, dabo pauorem in cordibus eorum. Id est qui prius crediderunt, si reuersi fuerint, dabo eis inquietudinem sub Christiano populo constitutis, de propriis sedibus pulsis. Terrebit eos sonitus folii uolantis, id est sententia prophetarum: quidquid enim gentes uiderint de  his que lex prohibet presumere, terret eos atque uidere refugiunt; et ita fugiunt quasi gladium, etc. Dum eis quisquam Scripturarum ostendit, cadent nullo persequente, id est putant in malum suum hoc agi, cum non propter aliud quam beneuolentiam talis eis caritas ostendatur. Corruent singuli super fratres suos, id est deducent in ruinam. Hostilis uos terra consumet. Scriptura uidelicet euangelica uos errare conuincet. Quod si de iis aliqui remanserint, tabescent in iniquitatibus suis, etc. Qui persistere uolunt in cepto errore patria perdita, ipsi quoque penis deficiunt, donec confiteantur iniquitates suas, uel hic per penitentiam, uel in futuro ad rationem reddendam. Et inducam in terram hostilem, id est in doctrinam  euangelicam, donec erubescat incircumcisa mens eorum, a ueritate superata. Et recordabor federis mei, etc., spiritualis promissionis. Terre quoque memor ero, id est synagoge eorum. De sabbatismo terre supra dictum est. Attamen cum essent in terra hostili, non penitus abieci eos, etc. Hoc est quod dicit Apostolus Cecitas ex parte contigit in Isrel donec plenitudo gentium intraret, et sic omnis Isrel saluus fieret .---Et recordabor federis mei pristini, etc., quia eis promissiones exhibite sunt.



CAPUT XXuII.

Qui spoponderit animam suam, sub estimatione dabit pretium. Qui uitam suam Domino uouerit  pro estimatione uirium illi seruiat. Si masculus fuerit a uicesimo anno usque ad sexagesimum, id est, fortis ad bene operandum, a completione legis, que in decalogo constat, qui et secundum litteram et allegoriam debet obseruari usque ad sexagenarium, id est perfectionem operum. Senarius perfectus per denarium, eque perfectum, multiplicatur, ut hic proponitur. Dabit quinquaginta siclos, id est, totam uitam suam Spiritualiter uiuat. Si mulier, triginta, id est, infirmior actu Trinitatis fidem cum obseruatione mandatorum. A quinto anno usque ad uicesimum masculus dabit uiginti siclos, id est, postquam sciuerit quinque sensibus corporis uti, usque ad supradictam completionem  ipsam diligenter, si firmior est, obseruationem exhibeat, Si autem mulier, decem, id est, infirmior tamen historialiter decalogum seruet. Ab uno mense usque ad annum quintum, id est, ab initio conuersationis usque ad obseruationem sensuum fortior, quinque siclos, id est quinque sensuum dominationem; infirmior, tres, hoc est Trinitatis fidem offerat Deo. Quibus incipientibus Petrus dicit: quasi modo geniti infantes , etc. Sexagenarius et ultra masculus dabit quindecim siclos. Sexagenarius iam bello et nuptiis non satis aptus, et eum signat qui ad culmen summarum uirtutum ascendere minus idoneus est, sicut est uirginitas et martyrium et monachorum recta conuersatio. Qui hec iam minus implere potest, reddat  quindecim siclos, id est fortiter quinque sensuum custodiam cum legis obseruantia, femina, decem, id est infirmior, decalogi uel historialem obseruantiam. Si pauper fuerit, etc., id est, si inops uirtutum, promissa recompensare non potuerit, quantum ei imponatur a maioribus considerata eius uirtute perficiat. Animal quod immolari Domino potest, etc. Discipulus quem ad Domini seruitium disposueris non abiiciatur, ut queras alium, nec melius malo, nec peius bono. Bonum malo non commutes. Si uero malus est, de correctione eius ne deficias nec penitus abiicias, sed ad promissum presentare satage. Qui mutauerit, etc., id est si alium pro illo meliorem, acquisieris, ambos saluare memento. Animal immundum, quod immolari  Domino non potest, etc. Id est, si quis eum Domino promiserit cuius uitia ne offeratur contradicunt, pretium eius ponatur, id est studium impendatur, ut de illa immunditia liberetur. Quod sacerdos diiudicat bonum an malum sit, significat illum magistrum considerare debere utrum sit corrigibilis an non, etsi sit, studium correctionis ei adhibeat. Quod si facere uoluerit, addet quintam partem, id est per intellectum suum hoc efficiat. Ideo quintam partem intellectum dicimus quia singulis quinque sensuum idem preest. Homo si uouerit domum suam, etc., id est domesticam Ecclesiam; qualis sit probet et quantum ualet, tantum in Domini seruitium redigatur. Si autem ille qui uouerat uoluerit redimere eam, id est si iterum eum  gerere uoluerit iuxta intellectum suum, fructus eius recompenset. Quod si agrum possessionis sue uouerit, etc., id est meditationem, quam in diuina Scriptura debet habere; iuxta mensuram sementis estimabitur, id est secundum capacitatem sensus sic promittatur. Si triginta modiis hordei seritur, etc. Si per Trinitatis fidem sensus legis in littera latentis capit, ad Spiritus sancti gratiam percipiendam meditetur. Si statim ab anno incipientis iubilei uouerit, etc. Si in initio conuersationis meditationem suam ad diuinam legem scrutandam commendauerit, quantum laborare potuerit, tantum remunerabitur. Sin autem post aliquantum temporis, etc., id est si in prouectiori etate ad hoc  agendum conuolauerit, sicut minus iam capere poterit, sic minorem recipit mercedem. Si uoluerit redimere agrum qui uouerat, etc. Id est si meditationem suam ut semetipsum in Scripturis instruat reuocare uoluerit, non ut semper alterum audiens, nunquam sibi ipsi prebeat refectionem, iuxta intellectum ueritatis eam percipiat, ut eius fructum recompenset Domino cui illam promisit, et sibi fructum inde dulcedinis metat. Si autem noluerit redimere, sed alteris ciuilibus fuerit uenundatus, etc. Si meditationem suam, ut per se legat et intelligat, ad se reducere tardauerit, et alteri semper inniti uoluerit, potest contingere ut illi adhereat, de quo errorem capiat, unde non facile redimatur. Quia cum iubilei uenerit dies, sanctificatus erit Domino,  etc. Cum enim uenerit dies retributionis, ad ius pertinet sacerdotis, quia ei per quem Domino oblatus est merces restat laboris, licet ipse postea perierit. Ipse enim qui uouit sacerdos Dei est. Si ager emptus et non de possessione maiorum, etc. Id est, si discipulus aliunde ueniens meditationem inferit erga te, qui non sit de schola tua, supputa quantum in eo possis elaborare, et studium adhibe lucrandi eum. In iubileo autem reuertetur ad priorem Dominum, id est, ei qui primum laborauit in eo merces laboris impendet, te studii tui suscipiente remunerationem. Omnis estimatio siclo sanctuarii ponderabitur, omnis iudicii et negotiorum diuersitas iuxta doctrinam ecclesiasticam pensetur. Siclus uiginti obolos habet. Ipse quidem  modus doctrine diuine in decalogo continetur, qui in uicenario bis ducitur, uel quia duo precepta continet caritatis, uel quia et historialiter et allegorice est obseruandus. Primogenita que ad Deum pertinent, etc. Hi qui in primordio conuersationis semetipsos Deo dedicant, non possunt in eis alii conuersationis sibi usurpare effectum. Siue bos, siue ouis, ut supra. Quod si immundum est animal,  etc. Debilitatis immunditiam dicit. Si quis semetipsum constrinxerit in aliquo uoto, sicut est uirginitatis promissio, et rursus in aliquo uitiosus fuerit, in eo quod ex sua promissione seruauit, ab alio non potest Deo offerri; in alio uero, quo minus perfectum est redimi, iuxta considerationem necessitatis opus habet. Si redimere noluerit, uendetur alteri. Si unus eum non redemerit, alius eum suo studio poterit restaurare. Omne quod Domino consecratur, siue homo, etc., siue rationalis et sapiens, siue subiectus, siue meditatio Domino offeranda consecratur, non commutetur alio, ut supra dictum est; nec redimi poterit, id est commutatione alterius. Morte moriatur. Quidquid Domino promittitur nullo modo pretermittatur, sed  usque ad mortem seruetur. Dicit etiam Apostolus de fidelibus Domini: Carnem suam crucifixerunt cum uitiis et concupiscentiis . Omnes decime terre, etc., id est, omnium operum perfectio Domino consecretur. Si quis redimere uoluerit decimas suas, etc., id est bona opera sibi confirmare iusto intellectu, eorum fructum Domino recompenset. Omnium decimarum, etc., omnium ordinum qui sub disciplina Christi sunt. Quidquid decimum uenerit, etc., id est, quicunque legis iustam habet intelligentiam, Domino sine ulla commutatione ex debito hostia offertur: cetera ut supra. Pietatem autem tuam, Deus omnipotens, obnixe deprecor ut me facias tibi semper placitum sacrificium laudum tuarum offerre, ut et que agenda  sunt ueraciter agnoscam, et agnita fideli operum exsecutione perficiam, ne ignis Spiritus sancti et uenerande caritatis quem perpetuo seruandum precepisti, quem per effusionem ueri sanguinis in corde et pectore meo confirmasti, deficiat; sed ad laudem et honorem nominis tui, in tue seruitio dilectionis ardescat in seculum. Amen.





WALAFRIDI STRABI FULDENSIS MONACIII HOMILIA IN INITIUM EuANGELII SANCTI MATTHAEI.

*


 INITIUM SANCTI EuANGELII SECUNDUM MATTHAEUM.

Liber generationis Iesu Christi filii Dauid, filii Abraham. Abraham genuit Isaac, Isaac autem genuit Iacob, Iacob autem genuit Iudam et fratres eius, etc.

Moyses uir sanctus librum creationis celi et terre, diuina fultus auctoritate, conscripsit, in quo perituri hominis originem texerat. Mattheus, apostolus Christi et euangelista, librum generationis Iesu Christi, in quo est initium salutis nostre, et qui  est perfectio eterne beatitudinis nostre, congruo scripsit exordio: quia iehsu Saluator interpretatur; Christus unctus, quod est nomen summe dignitatis; quia antiqui reges et prophete atque sacerdotes oleo ungebantur sanctificationis. iehsu autem Christus Dominus noster oleo letitie pre participibus suis unctus a Domino legitur. Qui uenit in hunc mundum per electos et circumcisos patres, quorum nomina per ordinem Mattheus ideo in exordio sui  libri posuit, quia in his nostre redemptionis et eterne salutis figuram, Spiritu sancto reuelante, esse cognouit, et easdem figuras per Christum in ueritate completas. Sicut enim Christus per horum patriarcharum genealogiam ad nostram in hunc mundum uenit salutem, et horum omnium in semetipso gerebat officium: ita etiam in horum omnium interpretatione nominum nostram salutem spiritualiter uoluit designari. Nos quoque, quantum, ipso inspirante atque adiuuante, possumus, eorum imitari debemus interpretationem, ut ait Ioannes euangelista: Qui Christum desiderat imitari, debet quomodo Christus ambulauit, et ipse ambulare. Nunc ad ipsius libri ordinem redeamus.

uERS. 1.---Liber generationis Iesu Christi filii  Dauid, filii Abraham. Hic questio oritur, cur anteponitur Dauid Abraham? Quoniam quidem maior electio in Dauid, quam repromissio. Nam electio in Dauid, de quo dicitur: Inueni Dauid filium Iesse secundum cor meum, qui faciet omnes uoluntates meas. Et iterum: De fructu uentris tui ponam super sedem tuam. Repromissio uero ad Abraham. Cui dicitur: In semine tuo benedicentur omnes tribus terre.

Dauid manu fortis interpretatur; quia superbissimum Goliath solus uicit et peremit. Abraham pater multarum gentium interpretatur; quod utrumque Christus intelligitur. Ipse enim est bellator noster fortissimus, qui solus cum diabolo, hoste fortissimo pugnauit, eumque superauit et damnauit, et post hanc uictoriam multorum effectus est pater populorum,  id est pater omnium credentium, qui omnibus in se credentibus Patrem se inuocare concessit, dicens: Sic autem orabitis: Pater noster qui es in celis. Nos quoque in baptismo diabolicis omnibus renuntiantes operibus, omnibus quoque pompis diaboli abnegantes, difficillimum contra eum spiritualeque certamen iniuimus; et quomodo ipse nobis nunquam insidiare desistit; ita nobis diligentissima cura uigilanter atque sollicite usque in diem exitus nostri in eodem certamine permanere necesse est, Deique omnipotentis clementissimam pietatem iugiter implorare, quatenus nobis sua magna misericordia uictoriam tribuat, et patres nos multarum uirtutum esse concedat, quod sunt arma militie  spiritualis.

uERS. 2.---Abraham autem genuit Isaac. Isaac autem gaudium interpretatur. Bene etiam pater omnium credentium Christus, gaudium omnium suorum effectus est populorum; quia in natiuitate eius angelus pastoribus locutus est, dicens: Ecce euangelizo uobis gaudium magnum, quod erit omni populo. Ita et nos per multiplicationem in perseuerantia bonorum operum gaudium nobis uite eterne cum sanctis angelis preparare debemus. Et in eodem nos semper gaudio speremus manere, ut Apostolus admonet, dicens: Gaudete in Domino semper, iterum dico gaudete, ut subaudiatur, ita de Christi nos natiuitate, passione et resurrectione, atque in celos  eius ascensione gaudere oportet, ut ad gaudia eterna mereamur peruenire.

Isaac autem genuit Iacob. Iacob supplantator interpretatur. Postquam uero Christus natiuitatis sue gaudia mundo concessit, diabolum etiam, humani generis uastatorem, sua passione supplantauit, et uasa eius diripuit. Ita et nos per gaudium secunde natiuitatis, id est post perceptionem remissionis omnium peccatorum in baptismo, supplantatores esse necesse est omnium uitiorum et carnalium delectationum, et diaboli in nobis supplantare tentamenta, eiusque fraudes et insidias omnino cauere, quantumcunque possimus Dei gratia largiente.

Iacob genuit Iudam. Iudas confessio interpretatur. Confessio namque non semper ad penitentiam  pertinet, sed aliquando ad Dei laudem et ad gratiarum actionem. Bene itaque Christus, supplantatis diaboli tentamentis, confessionem, id est laudem, obtulit Deo Patri, ut ibi: Confiteor tibi, Pater, Domine celi et terre, quod ad laudem pertinet. Nos quoque dum, auxiliante misericordia Domini Saluatoris nostri, aliquantulum uitiorum et carnalium delectationum in nobismetipsis uincere, et senserimus superare, hoc totum Dei misericordie deputemus, nichil nostris meritis tribuamus; sed semper preueniamus faciem eius in confessione peccatorum nostrorum: die quoque ac nocte in eius semper permaneamus laude, ut sua nos clementissima protectione ab insidiis antiqui hostis defendere atque protegere dignetur, et confiteamur nomini sancto  eius, et gloriemur in laude ipsius in secula seculorum.

uERS. 3.---Iudas autem genuit Phares et Zara. Phares diuisio interpretatur, et Zara oriens; bene etiam Christus diuisio potest intelligi, quia sanctam Ecclesiam a societate infidelium separauit. Itemque in iudicio segregat iustos a peccatoribus, et reddet unicuique secundum opera sua. Nobisque necesse est ut diuidamus nos ab impiis et infidelibus: actus quoque nostros ab eorum societate secernamus, ut in diuisione ultima non cum impiis damnari, sed cum iustis mereamur coronari. Bene in Zara, qui oriens interpretatur, Christus intelligitur, de quo Propheta: Orietur uobis timentibus nomen Domini sol iustitie. Et ipse in initio predicationis sue, Isaie  usus testimonio, de semetipso aiebat: Populus qui ambulabat in tenebris, uidit lucem magnam. Habitantibus in regione umbre mortis lux orta est eis. Et alibi: Ego sum lux mundi. Ita et nos postquam diuidamus nos ab infidelium actibus, et carnalia desideria fugiamus, oritur in cordibus nostris splendor lucis eterne, sol iustitie Christus, et ipse in nobis habitare dignetur, sicque per operationem uirtutum impleatur in nobis, quod ipse precepit, dicens: Sic luceat lumen uestrum, ut uideant opera uestra bona, et glorificent Patrem uestrum qui in celis est.

Phares autem genuit Esron. Esron sagitta salutis Domini interpretatur. Christus enim salutis nostre  sagitta potest intelligi; quia sagitta uenenata cum in quodlibet uiuum configitur, mortificat: ita et Christus sagitta predicationis sue nostra in nobis uitia et peccata mortificat, dicens: Penitentiam agite, appropinquauit enim regnum celorum. Et sancti apostoli, predicatores Ecclesie, sagitte Domini acute dicuntur, quorum predicatione corripiuntur infideles et corriguntur fideles dum pro peccatis suis compunguntur ad penitentiam. Nos quoque sagittam districte examinationis iusti iudicii Dei ponamus ante oculos nostros, et digna defleamus penitentia mala que fecimus, et ut nostrorum mereamur ueniam delictorum et aliis formam prebeamus salutis.

Esron genuit Aram. Aram electus interpretatur.  Christus est electus Dei, de quo Pater loquitur: Ecce puer meus, electus meus, quem elegi. Nos quoque magnopere eligamus que sit uoluntas Dei, eamque, quantum possimus, operemur, ut ait Apostolus Petrus: uos autem genus electum regale sacerdotium.

uERS. 4.---Aram autem genuit Aminadab. Aminadab populus meus spontaneus interpretatur. Christus autem spontaneus recte interpretatur, quia sponte semetipsum obtulit pro nostra salute hostiam immaculatam. Nos quoque sponte Domino Deo nostro obedire oportet, eiusque uoluntatem, quantum possimus, non coacti, sed sponte, operari facto studeamus. Et ipse in Euangelio eos qui uoluntatem eius faciunt, et fratres et matrem, et sorores eius  asserit, dicens: Si quis fecerit uoluntatem Patris mei qui in celis est, ipse meus frater et soror et mater est.

Aminadab genuit Naasson. Naasson augur fortis interpretatur, quod Christus intelligitur qui est propheta fortis, cum de die iudicii discipulis suis predicauit, dicens: Cum uenerit Filius hominis in maiestate sua, tunc sedebit in sede maiestatis sue, ut iudicet orbem terre in equitate, et reddet unicuique secundum opera eius. Nos uero in uirtute Christi, mundanis auguriis gentilium relictis, promissis diuinis fidem adhibeamus, et omnium prosperitatem rerum in Dei solius uoluntate, non in falsis diuinationibus collocemus, sed diuinis pleniter credamus oraculis.

Naasson autem genuit Salmon. Salmon sensibilis  interpretatur. Christus sensibilis, qui mulieri retro uestimenta tangenti dixit: Tetigit me aliquis, nam et ego noui uirtutem de me exisse: qui scit omnia antequam fiant, qui nouit omnia preterita, presentia atque futura. Nos quoque in Domino sensibiles oportet existere, et sola ea que bona sunt teneamus, et sensibus perfecti, in malitia paruuli simus, ut unanimes uno ore honorificemus Dominum, et Patrem Domini Iesu Christi, ac sacre Scripture sensibus instructi docibiles Dei efficiamur secundum Isaie uaticinium dicentis: Et erunt omnes docibiles Dei.

uERS. 5.---Salmon autem genuit Booz. Booz robur uirtutis interpretatur, quod est Christus, qui  de passione discipulis loquens suis dixit: Cum autem exaltatus fuero a terra, omnia traham ad meipsum. Et alibi: Potestatem habeo ponendi animam meam, et iterum sumendi eam. Nos quoque ut confortemur in Domino, et uiriliter agamus Christo confirmante manus nostras ad prelium, et digitos nostros ad bellum, ut robore patientie firmati omnium tentationum genera sufferre, et de inimicis triumphare possimus, sensusque nostros exercitatos habentes ad discretionem boni et mali, tenentes illud apostolicum, qui dicebat: Omnia possum in eo qui me confortat.

Booz autem genuit Obeth. Obeth seruiens interpretatur, Christus bene seruiens intelligitur, qui dixit: Non ueni ministrari, sed ministrare, formam serui  accipiens, et habitu inuentus ut homo, humiliauit seipsum factus obediens usque ad mortem. Nosque seruiamus Domino in letitia, uidelicet seruitute, qua non per spiritum timoris, sed per spiritum adoptionis seruitur Domino: ac perfecta seruitute perfectos seruos exhibeamus nos Domino, ut cum tempus seruitutis fuerit finitum, uocemur a Domino ad eterni regni gaudia.

Obeth autem genuit Iesse. Iesse incensum interpretatur. Christus enim bene incensum dicitur, qui ait: Ignem ueni mittere in terram, quem uolo, ut ardeat. Ignem diuini amoris seminare in corda fidelium dicit. Nosque incensum orationum nostrarum in ara cordis nostri iugiter incendamus, et in amore Domini nostri summo flagremus desiderio, dicentes  cum Psalmista Domino: Dirigatur oratio mea sicut incensum in conspectu tuo.

Iesse autem genuit Dauid. Dauid desiderabilis siue bellator fortis interpretatur, quod utrumque Christus intelligitur, de quo propheta: Speciosus forma pre filiis hominum. Et Euangelista: Et resplenduit facies eius sicut sol. Et uestimenta eius facta sunt alba sicut nix. Siue bellator fortis, dum diabolum uincebat, et humiliauit calumniatorem nostrum. Nosque in typo Christi ac Dauid prophete proprias remittamus iniurias, et desiderabiles efficiamur Domino, auidumque erga Dominum habeamus desiderium ut diligentes Dominum diligamur a Domino. Fortes simus etiam bellatores, id est perfecto opere spiritalem gigantem diabolum proprio occidamus gladio, et de  potestate eius tam nostras quam proximorum animas eripientes; ut extremo adueniente iudicio desiderabiles fulgeamus sicut sol in regno Patris nostri, et bono certamine certato repositam nobis in celis accipiamus a iusto iudice iustitie coronam.

uERS. 6.---Dauid autem genuit Salomonem. Salomon pacificus interpretatur. Christus enim pax nostra, ut ait Apostolus, qui facit utraque unum, id est ex Iudeis et gentibus unam sibi fecit Ecclesiam, quam pretioso sanguine suo redemit et reconciliauit Deo Patri suo. Nos quoque cum Apostolo, quantum ex nobis est, cum omnibus hominibus pacem habentes, et intestino uitiorum bello spiritualibus uictores uirtutibus, et utroque homine nostro, id est interiori  et exteriori, in unum celeste desiderium reconciliato, pacem habeamus ad Dominum et proximum, et non solum cum omnibus pacati, uerum omnibus etiam existamus pacifici, et discordantes scilicet fratres ad concordiam reuocemus: Beati, inquit Dominus, pacifici, quoniam filii Dei uocabuntur.

uERS. 7.---Salomon autem genuit Roboam. Roboam latitudo populi interpretatur. Christus enim latitudo fidelis populi recte intelligitur; quia multi ab oriente et occidente uenient, et recumbent cum Abraham, Isaac et Iacob in regno celorum, id est, ex omnibus mundi partibus uocantur ad regna celorum fideles. Nosque latum mandatum caritatis implentes, sine ulla personarum acceptione, omnibus caritatem fraternam exhibentes, spirituali bonorum  gaudio perfruamur in celis.

Roboam autem genuit Abiam. Abia Pater Dominus interpretatur. Christus enim Pater noster, qui dixit: Nolite uocare uobis patrem super terram; unus est enim Pater uester qui in celis est. Nosque dignis exerceamus operibus, ut Patrem habeamus Dominum, et fratres simus in Domino, ut ueraciter dicere possimus: Pater noster, qui es in celis: ut mereamur heredes quidem esse Dei, coheredes autem Christi.

Abia autem genuit Aser. Aser tollens interpretatur. Christus tollens, de quo Ioannes ait: Ecce Agnus Dei, ecce qui tollit peccata mundi. Nosque tollamus mentes nostras de presentibus ad futura, de terrenis ad celestia subleuemus.

uERS. 8.---Asa autem genuit Iosaphat. Iosaphat  qui interpretatur iudicans in Iosaphat. Christus iudicans dicitur, qui ait: Pater non iudicat quemquam, sed omne iudicium dedit Filio. Nos quoque ut recte iudicemus tam nostra quam subditorum examinantes peccata, cogitantes simus illud quod ait ipse Dominus: Nolite iudicare, ut non iudicemini. Et: In quo iudicio iudicaueritis, iudicabitur de uobis.

Iosaphat autem genuit Ioram. Ioram interpretatur excelsus. In Ioram recte Christus excelsus intelligitur, qui ait: Nemo ascendit in celum, nisi Filius hominis qui est in celo. Et Psalmista: Excelsus super omnes gentes Dominus. Nosque ut a morte peccatorum per opera iustitie exsurgamus cum Christo, que sursum sunt queramus, id est celestia, non terrena; ut effecti in Domino sublimes nostram conuersationem  habeamus in celis.

Ioram autem genuit Oziam. Qui interpretatur robustus Domini: quod Christo conuenit, quia in uoce uirtutis sue quatriduanum Lazarum de monumento suscitauit. Nosque secundum Apostolum confortemur in Domino et in potentia uirtutis eius, ut, Domino nostro Iesu Christo roborante et pro nobis pugnante, conteratur Satanas sub pedibus nostris uelociter.

uERS. 9.---Ozias autem genuit Ioatham. Qui interpretatur perfectus; quod bene Christo conuenit, qui baptizatori suo Ioanni renuenti dicebat: Sine modo, sic enim decet nos implere omnem iustitiam. Et alibi ait: Non ueni soluere legem, sed adimplere. Qui etiam nos per discipulos suos perfectos esse in  operatione nostra precepit, dicens: Estote perfecti, sicut et Pater uester celestis perfectus est. Ideoque opera perfecta facientes, perfecti existamus et integri, nullatenus malignis tentationibus consensum adhibeamus.

Ioathan autem genuit Achaz. Qui apprehendens dicitur: quod Christus intelligitur, qui celum palmo ponderauit, et terram pugillo concludit, ut ipse ait: Omnia tradita sunt mihi a Patre meo. Nosque ut apprehendamus et concludamus Christum in cordibus nostris, posteriorum obliuiscentes, ad futura nos semper extendamus, ut possimus apprehendere ueram uitam.

Achaz autem genuit Ezechiam. Qui fortis Domini, uel confortans Dominus interpretatur, quod est Christus,  de quo Paulus apostolus ait: Nos autem predicamus Christum, Dei uirtutem et Dei sapientiam. Et ipse discipulos confortans, dicebat: Confidite, ego uici mundum. Nosque iugiter fortitudinem pro nobis pugnantis laudemus; ut et ipse nos in sua uoluntate confortet: humiliter deprecemur, ut sua misericordia nos ab omni malo liberet et uitam nobis concedet eternam.

uERS. 10.---Ezechias autem genuit Manassem. Qui obliuiosus dicitur. Christus enim est obliuiosus peccatorum nostrorum, qui ait per Ezechielem prophetam: In quacunque die conuersus fuerit peccator, omnium iniquitatum eius non memorabor amplius. Ipse etiam iniuriarum nostrarum obliuisci nos docet, dicens: Cum stabitis ad adorandum, dimittite, si quid  habetis aduersus aliquem, ex cordibus uestris, ut et Pater uester celestis dimittat uobis delicta uestra. Nosque in nocte presentis seculi malorum preteritorum obliuiscentes, memores simus nominis Domini: ultionem non queramus remittentes debita fratribus nostris, ut nostra nobis a Domino dimittantur.

Manasses autem genuit Ammon. Ammon autem fidelis interpretatur. Christus fidelis pro omnibus est, qui dixit: Petite et accipietis; querite et inuenietis; pulsate et aperietur uobis. De quo Ioannes in Apocalypsi ait: Qui est testis fidelis. Fidelis autem est, quia eius promissa speranda sunt pariter et expauescenda. Nosque uiriliter stemus in fide Christi, fidelique Domino fideliter adhereamus quia iustus ex fide uiuit. Et ipse ait: Qui credit in me, habet uitam  eternam. Et fidelem seruum in gaudia Domini intrare concedit, et super omnia bona sua constituet.

Ammon autem genuit Iosiam. Qui interpretatur Salus Domini. Christus enim est salus nostra, de quo Apostolus ait: Omnis enim, quicunque inuocauerit nomen Domini, saluus erit. Nos quoque operibus iustitie, et pietatis salutem nostram simus operantes, ut ita per inuocationem sancti sui nominis salutem consequi mereamur eternam.

uERS. 11.---Iosias autem genuit Iechoniam. Qui interpretatur preparatio Domini. Quod est Christus, qui dixit: Si enim abiero, et preparauero uobis locum, iterum ueniam, et accipiam uos ad meipsum  Nos quoque in aduentum Domini nos ipsos iugiter preparemus, semperque uigiles et suspecti, ne superueniat nobis repentina illa dies, que tanquam laqueus irruit super omnes qui habitant super faciem terre. Caueamus ne, exemplo fatuarum uirginum, excludamur a nuptiis, ueniente Domino, sed cum prudentibus potius ad nuptias atque ad gaudia intromittamur eterna.

Iechonias autem genuit Ioachim. Qui Resurrectio Domini interpretatur. Christus enim est resurrectio nostra, qui dixit: Ego sum resurrectio et uita: qui credit in me non morietur in eternum, sed resuscitabo eum in nouissimo die. Nos quoque a morte peccati ad iustitie uiam resurgamus, ut per istam resurrectionem anime in resurrectione nouissima cum sanctis  et iustis eterna mereamur possidere gaudia.

uERS. 12.---Ioachim autem genuit Salathiel. Quod est petitio mea Dominus. Christus enim pro nobis petiit Patrem, cum ait: Pater sancte, serua eos in nomine tuo, quos dedisti mihi de mundo. Nosque unam petitionem petamus a Domino, ut habitemus in domo Domini omnibus diebus uite nostre: Quia omnis qui petit accipit, et qui querit, inuenit, et pulsanti aperietur.

Salathiel autem genuit Zorobabel. Quod est magister. Christus autem magister est omnium credentium, qui dixit discipulis suis: Ne uocemini magistri, quia magister uester unus est Christus. Nos quoque omni studio satagemus tam discipuli celestis et ueri magistri fieri, quam magistri imperitorum, ut quecunque  didicerimus, opere complentes, alios doceamus, ut scriptum est: Qui audit, dicat, ueni: id est, ut qui ad spiritualem cenam inuitatus est, ceteros quoque inuitet, ut sit domus plena discumbentium in uita eterna.

uERS. 13.---Zorobabel autem genuit Abiud. Quod dicitur Pater meus iste, quod est Christus qui dixit: Ego et Pater unum sumus. Qui est Pater et caput omnium credentium. Nosque dignis nos exerceamus operibus, ut sit nobis ipse Dominus Christus in Patrem, et nos illi simus in filios et filias, et ut talis progenies cum Patre regnet in celo.

Abiud autem genuit Eliachim. Qui Dominus resuscitans interpretatur, quod est Christus, qui ait: Qui credit in me, non morietur in eternum, sed resuscitabo  eum in nouissimo die. Nos quoque in confessione et lamento delictorum nostrorum in anima quotidie resurgamus a uitiis ad uirtutes, ut Domino uiuere mereamur in Spiritu sancto.

Eliachim autem genuit Azor. Qui dicitur adiutus, quod est Christus, qui ait: Non sum solus, sed qui me misit Pater, mecum est. Nos quoque, adiuuante Domino, ereas uincamus potestates, et in Domino solo confidentes dicamus: Auxilium meum a Domino, qui fecit celum et terram.

uERS. 14.---Azor autem genuit Sadoch. Qui iustus interpretatur, quod Christus intelligitur, de quo Ioannes ait: Aduocatum habemus apud Patrem Iesum Christum iustum. Nosque eius imploremus clementiam,  ut iustificari mereamur ab eo qui iustificat impium, qui dicit per prophetam: Impius enim in quacunque die ab impietate sua conuersus fuerit, iustificabitur, et uita uiuet, et non morietur.

Sadoch autem genuit Achim. Qui interpretatur frater meus. Christus enim frater noster est, qui Dominum Patrem suum etiam nos Patrem inuocare concessit dicendo: Sic autem orabitis: Pater noster qui es in celis. Et in Euangelio ait: Quicunque fecerit uoluntatem Patris mei qui in celis est, ipse frater, soror et mater est. Et mulieribus post resurrectionem: Ite, renuntiate fratribus meis. Nosque omni conamine eius iugiter facientes simus uoluntatem; ut huius nominis dignitatem in celesti regno percipere mereamur.

 Achim autem genuit Eliud. Eliud autem interpretatur Deus iste, ut Thomas ait ad Christum: Dominus meus et Deus meus. Nosque nullum alium habeamus Dominum Patrem, et Filium eius unicum Dominum nostrum, et Spiritum sanctum.

uERS. 15.---Eliud autem genuit Eleazar. Quod interpretatur Deus meus adiutor. Christus enim omnium credentium sibi adiutor est, qui ait: Qui me misit, mecum est, et non reliquit me solum. Et item: Amen, amen dico uobis, quidquid orantes petetis in nomine meo accipietis. Nos quoque confiteamur salutem nostram in Domino Iesu tantummodo constare, cogitantes illud dictum: Querite ergo regnum Dei primum, et iustitiam eius, et hec omnia adiicientur uobis.

 Eleazar autem genuit Mathan. Qui interpretatur donans. Per Christum enim Deus Pater omnia nostra nobis donauit debita: Et ipse ascendens in altum dedit dona hominibus, id est beatitudinem, quam in Ade preuaricatione perdidimus, sua nobis passione, resurrectione atque ascensione reddidit: siue cum Spiritum sanctum apostolis tradidit. Nos quoque donantes proximis nostris delicta eorum, et dona sancti Spiritus accipientes, gratia Dei mereamur ditari.

Mathan autem genuit Iacob. Quod est supplantator. Christus enim est supplantator antiqui hostis nostri, qui suis fidelibus dedit potestatem calcandi super serpentes et scorpiones, et super omnem uirtutem inimici. Nos quoque rectores tenebrarum  harum cum uitiis et concupiscentiis carnis uirtute Dei et fortitudine supplantemus spirituali, ut ait Petrus apostolus in Epistola sua: Resistite diabolo, et fugiet a uobis. Sine certamine enim nequaquam belli uictoria acquiritur eterna.

uERS. 16.---Iacob autem genuit Ioseph, uirum Marie, de qua natus est iehsu, qui uocatur Christus. Ioseph auctus interpretatur, qui significat Christum, qui dixit: Ego ueni, ut uitam habeant, et abundantius habeant. Et item: Rogo Patrem meum, et alium Paracletum mittam uobis Spiritum ueritatis, quem mundus non potest accipere. Noster uero exterior homo, si mortificatione uitiorum corrumpitur, interior tamen de die in diem renouatur, et spiritualium  incrementorum augetur profectibus, donec de unoquoque nostrum spiritualiter dici possit: Filius accrescens Ioseph. Crescamus itaque in caritate, donec occurramus omnes in uirum perfectum, in mensuram etatis plenitudinis Christi, ut transeuntes de uirtute in uirtutem, et de timore Dei, qui est initium sapientie, per gradus perfectionis ascendentes ad caritatem, que totius precepti finis est, postea uidere possimus Deum deorum in Sion.

Maria, ut plerique estimant, interpretatur illuminatrix et stella maris. Sermone Syro domina dicitur. Bene autem illuminatrix dicitur; quia per ipsam lux totius mundi natus est Christus. Quia sicut per Eue transgressionem in tenebris et umbra mortis eterne damnata est omnis terra, ita et per  merita beate semperque uirginis Marie et per partum eius, liberata, et sanctificata, atque illuminata est omnis terra. Nautarum mos est, ut, cum in aliquam terram remigare disponant, unum aliquod sidus eligunt, cuius signo luceque radiante in eam, quam desiderant, partem, sine errore possint adduci. Hoc idem in sancte Marie obseruatum est nomine. Quia nobis in mari huius mundi nauigantibus stella maris dicta est. Quicunque enim ecclesiasticus nauta mundi huius perturbationibus periclitatur, si in stelle huius lucem, hoc est in Christum, de Maria uirgine natum, tota mentis intentione respexerit, et in eo spem suam defixerit, et uerborum illius exemplorumque ducatum secutus fuerit, sine ullo naufragio salutis et dispendio ad portum perueniet  uite eterne, ipso Christo dicente: Ego sum lux mundi: qui sequitur me, non ambulat in tenebris, sed habebit lumen uite eterne. Domina uero cur sit nominata, explanatione non indiget, que Dominum peperit Saluatorem. Reuera etenim mater regis Christi regum, regina, mater Domini dominorum, domina debuit nuncupari, per quam lumen fidei et diuine gratie accipientes ducamur ad ineffabilem Dei omnipotentis uisionem, in qua gaudentes, ab omni tristitia seculi liberati, in eterna beatitudine regnare cum Christo mereamur.

Decursis igitur generibus rursum Mattheus recapitulat, dicens: Ab Abraham usque ad Dauid generationes quatuordecim. Cur itaque per tres ordines ter sunt positi, nisi quod trium seminum ordini, tricesimo  scilicet, sexagesimo et centesimo, tres isti generationum ordines conueniunt? Tricesimus quippe ordo, qui coniugatis fidelibus deputatur, bene Abraham congruit, qui fideli connubio Isaac filium suum, quem in figuram Christi Domino hostiam obtulit, scribitur genuisse. Secundus etiam ordo, qui uiduis deputatur, bene usque ad transmigrationem Babylonis ducitur: quo tempore regia stirps regali uiduata est dignitate. Tertius inde ordo usque ad Mariam uirginem, et ad ipsum caput uirginum numeratur, quia centesimi perfectione numeri corona uirginum designatur. Siue etiam quia per sancte Trinitatis confessionem, atque per obseruationem Noui et ueteris Testamenti fideles quique saluantur,  et ad uitam perueniunt sempiternam: quia per decem precepta legis et per quatuor Euangelia salutis nostre perfectio demonstratur. Siue etiam quia a tribus mundi partibus, Asia uidelicet, Africa et Europa, fidelium numerus adimpletur. Omnes itaque generationes ab Abraham usque ad Christum generationes quadraginta due sunt: quia filii Isrel ab Aegypto profecti, quod hunc mundum significat siue tenebras, per quadraginta et duas mansiones terram repromissionis ingressi sunt. Sic per quadraginta et duos patres aduenit nobis liberatio et redemptio nostra. Siue etiam quadragenarius iste numerus omnem uite nostre perfectionem uult designare, ubi per corpus et animam uiuimus sub labore et periculo tentationum, sperantes quod non uidemus, et  per patientiam exspectantes quousque ad promissam eterne felicitatis patriam peruenire mereamur.

Audistis et intellexistis, dilectissimi, beatum Moysen librum creationis celi et terre omniumque elementorum, uisibilium et inuisibilium, atque totius mundi conditionem ab initio describentem, etiam et perituri hominis iacturam de paradiso; et in eadem similitudine Mattheum euangelistam etiam totius mundi restaurationem in Christo, sicut a sanctis Patribus pronuntiata uel figurata fuerat, pleniter esse perfectam audiuimus descripsisse. Non immerito igitur beatus Mattheus apostolus pariter et euangelista tantorum Patrum seriem in Christi natiuitate texuerat, quia in his omnibus per Spiritum sanctum mysterium nostre salutis figurari cognouit,  et quia singulus eorum in se Domini Saluatoris nostri typum gerebat, et quia ipse Dominus et Saluator noster horum omnium in semetipso reparationis nostre compleuit officium. Ipse enim in patriarchis patriarcha, in prophetis propheta, in sacerdotibus sacerdos, in iudicibus iudex, sicut superius satis euidenter congruentibus testimoniis declaratur.

Nos quoque summa hec diligentia pertractantes intelligere debemus quia easdem interpretationes omnium atque figuras, quas pro nostra omnium redemptione et salute in semetipso Christus in ueritate compleuit, suis discipulis et successoribus eorum imitanda reliquit. Ideoque magnopere pensandum  est nobis, dilectissimi, magnaque formidine cogitandum, quia nos, qui uicarii et successores fieri beatorum apostolorum atque sanctorum Patrum constituti sumus, ea que ipse Dominus discipulis suis in exemplum concessit, etiam nos si ad eternam uitam peruenire cupimus, quantum possumus, ipso Domino auxiliante, imitari debemus. Magna sunt enim hec, fratres; sed quanto maiora sunt quantoque pluriora que imitari debemus, tanto maiora et feliciora nobis speranda sunt premia, si fideliter ea que commissa sunt, non nostre tantum salutis cura, sed eorum qui nobis ad prouidendum subiecti sunt, obseruare et adimplere studeamus, cogitantes illud Apostoli: Qui plus laborat, plus  mercedis accipiet. Et ipse Dominus in Euangelio ait: Qui autem in preceptis meis perseuerauerit usque in finem, hic saluus erit. Quod et ipse iehsu  Christus nobis prestare dignetur, qui cum Deo Patre et Spiritu sancto uiuit et regnat Deus per omnia secula. Amen [a 1Kb] .





WALAFRIDI STRABI FULDENSIS MONACHI EXPOSITIO IN QUATUOR EuANGELIA. *





ADMONITIO MARTIANAEI


Commaticam in quatuor Euangelia expositionem reperi in codicibus manuscriptis falso ascriptam Hieronymo, tantisque scatentem barbarismis atque solecismis, ut omnino uideretur indigna que prodiret in lucem: sed cum huiusmodi opuscula non displiceant omnibus, hic cum aliis id genus eam Expositionem edere uolui, maxime quod Strabus Fuldensis auctor esse potuerit huius Commentarii, quem postea imperitissimus aliquis descripserit cum silua barbarismorum ac solecismorum. Qualecunque illud est, ex antiquo codice Gemeticensi transcriptum opusculum, typographis nostris edendum tradidi cum suis pene uniuersis uitiis. Neque uero dignum iudicaui quod more nostro castigaretur, et in eo emendando tempus, oleum operamque perderem.



INCIPIT EXPOSITIO QUATUOR EuANGELIORUM.

 Primum querendum est omnium librorum tempus; locum; persona; et quare non de duodecim Euangelia recipiantur nisi quatuor: quia totus mundus ex quatuor elementis est, id est celo, terra, igne, aqua. Per celum Ioannes ostenditur: quia sicut celum omnia superat, ita et Ioannes qui dixit: In principio erat uerbum: Per Mattheum terra: qui dixit: Liber generationis Iesu Christi; Per Lucam ignis, qui dixit: Nonne cor iam ardens erat in nobis, Per Marcum aqua, qui dixit: uox clamantis in deserto. Id est, quatuor flumina de uno fonte quatuor euangelistas, significat, id est Christum. Fison, insufflictio, significat Ioannem; Geon, uelocitas, significat Mattheum; Tigris, felicitas, significat Marcum. Eufrates, fertilitas, significat Lucam;  irrigant mundum, id est Ecclesiam: et significant quatuor uirtutes: Id est prudentiam, temperantiam, fortitudinem, et iustitiam: et sicut paradisum irrigant quatuor flumina, sic et cor nostrum has quatuor uirtutes et homo ex quatuor elementis consistit; ex ere, igne, et aqua, et terra. Ex ere flatus: Igne sanguis, aqua flamma, terra corpus: per caput celum, ubi sunt duo luminaria; pectus, er; uenter aquam; pedes terram. Item, Adam a quatuor litteris, et a quatuor stellis nomen accepit, quod est artis, dosis, anatholis, mesimbrio: uel quatuor significant euangelistas, et sicut de Adam omnis  homo nascitur, ita per quatuor euangelistas omnes ad fidem ueniunt. Item Arca Ne quadrata legitur ex lignis facta, longitudo trecentorum cubitorum et latitudo unius, altitudo triginta et uno cubito consummata, significat Ecclesiam; per quatuor euangelistas longitudo spes uite eterne, latitudo caritas, altitudo fides Trinitatis unum cubitum unum Dominum colere. Bitumina intus et foris caritatem Dei et proximi significat. Item arca testamenti ubi erant due tabule lapidee et uirga Aaron, quatuor circulis aureis portabatur, et uectes ex auro cooperti quatuor euangelistas significant; arca Ecclesiam, uectes doctores, sicut illi circumdati erant ab annulis, ita sacerdotes de ueteri et Nouo Testamento docti, quatuor euangeliste portant Ecclesiam ab  heresi defendendo; per uirgam crux ostenditur; et sicut quadratum lignum in qua parte uersum fuerit firmum stat: Ita homo ex quatuor euangelistis edoctus contra heresim et tribulationem firmus fiat. Item Mattheus donatus, Marcus donum excelsum: Lucas consurgens: Ioannes gratia Domini. Item rota in rota, Spiritus in rota, predicatio Euangelii in mundo girans: Spiritus in rota, Spiritus sanctus in Euangelio: Item uas linteum et super ipsum quatuor linee quatuor euangelistas significant, hec sunt, munda et immunda, Iudei et gentes: Item quatuor animalia habent oculos ante se retro clamantes,  Sanctus, quatuor euangeliste sunt: Item supplantauit Iacob ter fratrem suum, primum per benedictionem, secundo per lentem, tertio per benedictionem: Esau diabolum significat, Iacob Christum qui ipsum ter uicit et supplantauit, ita et nos debemus supplantare fratrem nostrum diabolum, tres uicibus in cogitatione, in uerbo et in opere: Ideo frater noster est, quia Deus ipsum creauit qui et nos; unum patrem habemus Deum, et bonum illum creauit, sed per suum uitium superbiendo se priuauit: Quatuor  euangelistas significat Mattheus faciem hominis, Lucas uituli; Marcus leonis; Ioannes aquile: Dominus iehsu Christus totum impleuit, homo nascendo uitulus immolando: Leo surgendo, aquila ascendendo, Rota in rota, lege in legem, uetus in nouum: cur quatuor euangeliste, non per quatuor apostolos scribuntur, nisi per duos discipulos et duos apostolos; quia filii Iacob de duabus liberis, et duabus ancillis nati sunt. Mattheus mel: Marcus lac: Lucas oleum: Ioannes uinum.



IN EuANGELIUM MATTHAEI.


 Liber generationis Iesu Christi filii Dauid, filii Abrahe. Ideo duos patres nominat, quia de Dauid dicitur: De fructu uentris tui ponam super sedem meam. De Abraham dicitur: In semine tuo benedicentur omnes gentes. Ideo Dauid ante Abraham scribitur, quia propinquior est Christo de illo stirpe nascendo: Iacob genuit Ioseph, secundum creationem dixit: Lucas secundum legem dixit ut filius Heli esset; ideo mulieres in genealogia Christi sunt quia ipse ad uitam eternam ueniunt ut uiri: et ideo peccatores in genealogia Christi nominantur; quia ipse dixit: Non ueni uocare iustos, sed peccatores. Lucas de Christo ab Adam dicens, ostendit quod per Christi genus Ade soluitur a peccato siue quod de Christo exeunt qui reuertuntur ad Patrem, Figura  quadraginta duorum uirorum in genealogia Christi, hoc est quadraginta due mansiones filiis Isrel ab Aegypto: usque ad terram repromissionis, id est, de mundo ad celum, quod significat per terna genera uenire ad Christum per fidem, spem et caritatem. Quid per quatuordecim nisi per decem uerba legis et per quatuor uirtutes; prima prudentia, seruire Deo non idolis: secunda temperantia, non concupiscere: tertia iustitia, non adulterare: quarta fortitudo, dimittere non occidere. Per quatuor fuit perditio mundi per uirum, per mulierem, per lignum, per serpentem, et per quatuor restauratur, per Christum, per Mariam, per crucem, per uirum Ioseph, serpens qui fuit in Isrel Christum significauit ipsa de ere facta cum quatuor  rotis rotundis qui eam uidebant sanabantur, et eleuauit illum in caput uirge ut toti uiderent eam et fugissent animalia deserti, pre timore rotarum, et sic unusquisque sanatus est, si inspexerit Christum in caput uirge, id est in crucem; quatuor rote, quatuor euangeliste significant: sic fugit diabolus Euangelium quando sonat in celum.

Christi autem generatio sic erat. Id est secundum carnem, dixerunt: Ideo Christi dicitur, ut ab ipso deriuatiuo uocabulo Christiani uocentur: per ethimologiam iterum Christus, id est unctus, quia per ipsum post lauacrum crisme unctionem percepimus. Sic erat per eternitatem, sonat Maria stella maris; quia stella dulcis est, mare  amarum est; sic Maria, in mare mundi fuit inter peccatores, uelut stelle maris, quia mos est: stella uiros ad portum adducit: si sequantur illam, sic Maria in mundo ubi natus est Christus, qui omnes ad uitam ducit si sequantur illum, desponsata mater eius, id est, pro quatuor causis ut non lapidaretur ut adultera, et ut in fugam haberet solatium, et genealogia Christi per Ioseph, ut partus celaretur diabolo, antequam conuenirent, id est, antequam fuissent in qua habitatione, inuenta est ab Ioseph in utero: non in uulua ut mulier, sed ut uirgo habens de Spiritu sancto, id est factus ex Spiritu Spirius , sicut ipse facit pomum super lignum, et Euam de ossa Ade

Ioseph autem uir eius. Ideo uir eius dicitur, et  ideo iustus, ne alii humanitatis coniunctionem suspicauerit: Noluit eam traducere, id est in iudicio; ne legem transisset: quia sciebat uirginem, ut diabolum partus eius lateret. Hec autem eo cogitante, id est, dimittere an tenere cogitabat, hic prophetia impletur. Adiutor in opportunitatibus in tribulatione. Angelus Domini in somnis dixit: Non in somno, quia sepius illi angelus in somnis uenit. Non semel, quia mysterium Dei non potest cognosere semel: Ioseph, fili Dauid, id est, prophetia impleta in Ioseph per Dauid, de fructu uentris tui et reliqua. Noli timere, id est, dilige et gaude coniugem non nuptialem, neque creationem, sed cohabitationem: tuam dixit: ut credidisset non ab alio, sed de Spiritu sancto conceptus, Pariet Filium, id est, ut  maior gaudium esset illi de filio, sicut inter homines mos est, et uocabis nomen eius. Item ad letitiam eius esset Iesum ac dixit et saluatorem, saluum facit populum suum, non dixit omnes nisi qui credunt in eum a peccatis eorum: Id est, quod non potuit alius medicus facere, hoc autem totum factum est: id est, quod angelus dixit: ut adimpleretur quod dictum est a Domino, id est, per prophetam Isaiam de Christo, hic ad litteram tantum; ecce uirgo in utero habebit, et uocauit nomen eius Emmanuel, ideo hoc nomen interpretatum est, quia in utraque lingua excelsum dicitur nobiscum Deus, id est Deus et homo, in una fide sit, fecit sicut precepit ei angelus,  ostendit quod ipse uisionem Domini meruit uidere, qui fecit sicut ei precepit.

Et non cognoscebat eam donec peperit filium suum: donec pronum quam [Forte, priusquam] dicitur primogenitus in lege dicitur, quia prius aperuit uuluam. Non quem sequuntur filii, sed qui prius nascitur. Christus pro tribus dicitur primogenitus, in resurrectione a mortuis, et a Maria, et a creaturis. Cum ergo natus esset iehsu, tres confirmat causas, locum, tempus, personam: In Bethleem aptum fuit qui domus panis interpretatur, ut ubi panis uiuus celestis nasceretur. Iuda est respice Bethleem gentium: In diebus Herodis regis, id est, refert reges et duces Iudee, ut dictum est, non deficiat princeps de Iuda; nec dux de femoribus eius donec ueniat  cui repromissum est, ipse erit expectatio gentium: Ideo dixit Herodem regem contra Iudeos, quia ipsi dixerunt ad crucem, Non habemus regem nisi Ce sarem. Ecce magi ab Oriente ueniunt, dum Oriens est qui queritur; ideo ab Oriente indicatur, ipse ad semetipsum nos ducit, in Ierosolyma uenerunt, quia de Sion exibit lex et uerbum Domini de Ierusalem.

Dicentes, ubi est qui natus est rex Iudeorum? Id est, rex confessionum, addunt causam inquirentibus, quis dixit uobis? uidimus enim stellam eius in Oriente, stella muta, sed lucida, lux ducit ad uerbum: Item stellam ei, et non celi et terre, necnon eorum fuit, sed Filii Dei: Nec fuit postea nec antea, similis Christo in carne, ideo stella illos, ut celestis  celestes ad celestem duxisset, et ideo non alia creatura sed muta, ut mutus muta, ad mutum duxisset, munerant, qui idolis adorabant, Herodes rex turbatus est, id est, per inuidiam ne se suosque filios superasset: siue timuerunt omnes, nec non illis bene esse: Rex iustus dum apud regem iniquum fuerit, ut non tam fiunt cari apud alium regem socii regis, uel ideo turbati sunt ut regi placuissent, item ad litteram, turbatio fit malis ostensio bona, et malus oculus solis ortu turbatur.

Et congregans omnes principes sacerdotum et scribas populi: id est, sperans ut eum aduenissent, uel consilium recepisset ut Deus interroga patrem tuum et annuntiabit tibi, maiores tuos et dicent tibi, patres principes seniorum et scribas ubi Christus nasceretur:  Non dixit ubi natus est ubi est, at illi dixerunt in Bethleem Iude, uerbis dicunt, quod factis negant, ceci palpant ut Isaac Iacob: dum ire negligunt, quem adorando monstrant, tres magi tres filios Ne, cum tribus muneribus, Trinitate adorare significant: Tunc Herodes clam uocatis, hic defecit historia, dum secreti indicat tempus stelle, propter hoc distat opiniones, quando magi uenerunt. Nam post annum unum aut duos, alii dicunt non in Bethleem, sed in Aegypto, inueniunt eum; et si in duodecim dies, quomodo de longa terra Perse uel Euile, Arabie uel Cedar in duodecim dies uenire potuerunt, sed potest id facere Deus cuius uerbo saxa uolant: montes mouebunt, cui natura est fieri quod  iubet, diligenter tamen didicit ab eis tempus stelle, id est, ut cissent in quo tempore forte putauit quod ab ipso natus esset filius, uel de suo genere.

Qui cum audissent regem abierunt, quando ad Christum querendum mittit, audiendus est, et quando ad se reuerti iubet contemnendus est, cum enim saluatorem in altum duceret, renuit, ipse non renuit, dum uero deorsum dimitti et se adorare iubet, recusauit legaliter, Dominum Deum tuum adorabis et reliqua. Sic illi exeuntes exire sciunt, redire nesciunt, et ecce stella, quam uiderant, et reliqua, dubium fit ubi se abscondit, quando isti abierunt, aliquid humani consilii: quia Dominus abscondit a cordibus nostris ut etiam inquiratur stella, fides an lex? compunctio que nos ducit ad  Christum, antecedebat eos, quando uenerunt ad Christum stella eos perduxit: nam ad Herodem, stella eos non duxit, Herodes diabolum significabatur, quia qui exiet de diaboli suggestione ad Christum cum fidei stelle uadit, uidentes stellam gauisi sunt, et reliqua, quia mos est omnibus, perditio inuenta gaudere eius: Ideo ostendit et excelsiorem puerum, quam suam matrem.

Et intrantes domum, et reliqua, utrum domum an diuersorium? Et procidentes adorauerunt eum, ante stellam adorabant, cessauit creatura, dum creator adoratur, et apertis thesauris suis et reliqua, aurum regi, tus Deo, mirra sepulcrum, utrum unus aurum, alius tus, tertius mirra obtulit: Non scitur, an unusquisque tria obtulit dona apte non dicitur, sed  utrumque in figura. Non discordant, quia tres fideles unum sunt et in unum esset tres fructus, tricesimus, quadragesimus, centesimus, tricesimus in fide Trinitatis, quadragesimus in perfectione actualis uite, centesimus eterne uite contemplatione, unusquisque tria offerebant, per aurum conscientiam puram, per tus orationem rectam, per mirram mortificationem uoluntatum: Item tria munera, cogitatio sancta, uerbum bonum, et opus perfectum, stella sic apparuit tantum in eius natiuitate sicut columba in baptismo. Nam stella quando antecedebat eos, non longe a terra.

Et responso accepto in somnis, et reliqua. Ideo in somnis oculo clauso, ut Deum inuisibilem et incomprehensibilem adorarent, et uigiles non aperiantur  oculi ad creatura, sed ad creatori: Ne redirent ad Herodem, id est, post penitentiam ad diabolum: per aliam uiam reuersi sunt in suam regionem. Regio paradisus est. Ille per aliam uiam regreditur, qui totam uitam suam emendat, et de prauitate uenit ad sanctitatem: qui cum recessissent.

Ecce Angelus Domini, et reliqua. Gabriel fortitudo Dei dicitur, dignum erat, ut infirmitatem humanitatis, fortitudo Dei confortaret, et aliter: quia tunc angelus nobis appropinquat, cum nos recesserimus ab Herode diabolo. Fugit in Aegyptum, fuge uictoriam ostendit, sicut Iesu Naue quando dixit: Diuidite uos et ite in fugam donec ciues foras exeant, postea conuertite, et uincetis eos: Christus primus  fugit donec retro diabolum uincit, sic Ioseph in Aegypto domina sua fugit in licita, et post modum ipse super Aegyptum rex fuit: usque dum dicam tibi, hic ostendit quod non semper fugiendum est diabolum, ut Paulus apostolus ait: Resistite diabolo et fugiet a uobis; Noctem hic, ostendit quod secessit littere tenebre legis. Apud Iudeos post Christum usque hodie, usque ad mortis Herodem expectat, id est, tres annos, gentiles significat trinitatem credendum, et non peruenit usque ad mortem, Herodes indicat Iudeos, qui ad Christum ueniunt post mortem littere legis, ex Aegypto uocaui filium meum, primis Moysen et Aaron prouocant Christum.

Tunc Herodes uidens, quod inclusus sit a magis, hic prophetia impletur, draco iste quem formasti ad inludendum  eis, et mittit et occidit omnes pueros, ut regem natum inueniret, hic plus inluditur, quos extinctos putauit uiuos in paradiso misit. A bimatu et infra, id est, ab anno preterito et sequenti, quia infantie nomen amorum duorum. uox in rama et reliqua: Rachel interpretatur ouis uidens Deum: Rama excelsus, Rachel, Ecclesia qui plorat in ualle lacrymarum, quos perdidit qui ante peccauerunt de quibus non uult consolari, quia non sunt Christiani, Rachel mater fuit Beniamin, siue quia ibi mortua est et sepulta, ubi paruuli occisi sunt, defuncti sunt enim et reliqua. Ideo synedoche, parte pro toto.

uenit in ciuitatem Nazareth, id est flos munditie, aptum fuit, ibi habitare qui dixit, ego sum flos campi et lilium conuallium: Archelaus, leo inuestigans,  Nazareus sanctus. Surge, accipe puerum et matrem eius, primo surge a terra qui terrena relinquis, et puerum postea matrem iubet accipere, potius Deum amare, postea proximum: Archelaus, heresis, qui se putant esse quod non sunt, et ceci sunt.

In diebus illis, non ad regem Archelaus dicendum, sed a quinto decimo anno Tiberii Cesaris; quia in ipso anno factum est uerbum Domini super Ioannem, ante Christum, uox ante uerbum, lucerna ante solem, flos ante fructum, penitentiam agite et non operamini, quia opera foras corpora dicitur, agite interiore, interiori homini de corde agatur, penitentia uera est, amissa deflere et penitendo non committere.

 Appropinquabit enim regnum celorum, id est, baptismum uel Euangelium, Christi martyrium, uel Ecclesia, uox clamantis in deserto, Ioannis Christi trinum modum fit clamor, si longe est, longe a peccatoribus salus, secunda a surdum si cum aspis surde et reliqua, tertia indignatur, id est, indignatus est, furor tuus: In deserto, id est sine lege, sine rege, sine sacerdote, uel Prophetia, erant Iudei, et qui amore amico coniugem coniungere sponsam, sic Ioannes Ecclesiam Christo coniunxit: Ideo amicus sponsi dicitur, Ioannes habebat uestem de pilis camelorum, ipse in ieiunio natus est, et habebat uestitum et cibum ieiunii, aptum fuit dum, penitentiam docuit ut prius in se impleret, ut omnis qui uerbum predicat,  exemplo confirmet. uestitum Ioannis de camelolis, significat Ecclesiam gentium, uel diuitias eorum quod Christus collegit et fit Ecclesia. Zona, id est mortificatio uitiorum, circa lumbos: Id est, quia ibi est fornicatio uiri et mulierum in umbilico, escam eius locuste miserrime aues sunt, ostendunt Iudeos qui litteram legis uti locuste flos; mel Syluestre, significat dulces sermones Dei, uel Iudeos qui susceperunt dulcem predicationem et uenerunt ad Christum.

Tunc exiebant ad eum Ierosolyma et reliqua. Id est Iude terre, pro habitatoribus dicitur, Ierosolyma uisio pacis, indicat pacificis qui ad Christum ueniunt per confessionem: Iordanis, id est, discensio, significat discendentes in humilitate ad Christum.

 Et baptizabant in Iordanem, ostendit quia per discensionem humiles uenerunt ad baptismum: confitentes peccata sua, ostendit quod oportet confiteri peccata antequam ad communionem ueniat: Pharisei, id est diuisi, uel sarabate uocantur, Saducei iustificati apud semetipsos.

Et dixit eis progenies uiperarum: idem uenenum in lingua tantum est, nam patricida et matricide uiperam: Pharisei, Saducei simulant qui matrem suam synagogem, et Patres et Prophetas occiderunt. Quis demonstrauit uobis et reliqua: id est, quis non pro possibilitate, sed pro difficultate dum dicitur facite fructus bonus, id est deponite omni uitium, uel facite fructum dignum penitentie, id est, qui  habet duas tunicas, det non habenti, qui facit inlicite ab inlicitis abstineat.

Potest Deus et lapidibus istis, et reliqua: lapides erant quia lapides colebant, sed plures inde ad Christi fidem uenerunt, id est lapides simulat, quia graui et duri et frigidi in fide sunt, securis posita est, id est, Euangelium ad radicem arborum, id est Iudeis, securis, ex ferro et ligno constat, sic Christus ex diuinitate et humanitate, radices, cogitationes, arborum peccatorum, uel radices filii, arborum parentum.

Omnis arbor qui non facit fructum bonum excidetur, id est, diuiditur ab Ecclesia: In ignem mittitur, id est in die iudicii, fortior me est: id est, non solum de Ioanne, sed de omnibus fortior est  Christus, ideo fortior, quia in Spiritu sancto et in igne baptizat, calciamenta portare, ideo non possum incarnationem eius plenius enarrari.

Ipse uos baptizat igne: id est in iudicio, uel in Spiritu sancto et igne, cuius uentilabrum et reliqua, id est iustum iudicium in manu, id est in potestate sua, area, id est mundus uel Ecclesia, triticum, id est sanctum, in horreum, in regna celorum: palee, peccatores, quia palea leuis est, et portatur a uento, et ignis comburit, sic peccatores, ipsi custodiunt ignem, quia non deficit ignis nisi deficiant ligna.

Tunc uenit iehsu ad Galileam ut baptizeretur, et reliqua. Christus ad Ioannem uenit, id est, sponsa  osculatur sponsum, quia Ioannis per Ecclesiam sponsus est, hic dicit, osculetur me osculo oris sui, uel ideo Christus ad Ioannem baptizatur, ut seruus non se excuset suo Domino baptizari, uel Domnus non dedignetur a seruo suo baptizari: ego a te debeo baptizari, per ista causa Ioannis cognouit Christum inter multos, dum Iordanis fugit illum, et montes exultauerunt; quia creatura creatorem agnouit et ideo ad Ioannem uenit, ut mundaret aquas, et ut Spiritu sancto demonstraretur: quatuor causas sine modo, id est, donec baptizati essent ambo, id est, ab undis Christus, uel martyrio, ad te peruenit omnem iustitiam et reliqua: id est, legem nature, uel legem littere, quia mos fuit in eis in seniores honorare, baptismum Ioannis nichil profuit  nisi figurauit baptismum Christi, ut non differrent baptismum Ioannis de baptismo Christi quia aqua lauat extinguit; ideo per aquas baptismum fuit: ita Ioannes lauat et extinguit peccatum, uiuificat et satiat, ita baptismus mari, et quia duobus substantii baptizantur, id est, aqua et uox sacerdotis uisibilem et inuisibilem corpus et animam, ascendent de aqua significant, postea ascendere per bona opera et gradu humilitatis discendere quia Iordanis discensio dicitur; ecce aperti sunt celi, id est, baptismum ostendit, celum apertum est, uni cuique post culpa Ade, et uidit spiritum discendentem sicut columbam, ostendit quod in forma columbe tantum, quia ab ere spiritum corpus accepit: similitudo columbe ad hoc facta est, nam antea non fuit: Ideo in columba  uenit spiritus in Christum, quia auis mitis est, ita Christus mitis sine macula. Nam aliter: septem figuras habet columba, septem formis spiritus significant, et ideo per columbam uenit Spiritus in Christo, sicut stella que nec antea fuit nec postea, uel ideo quia filius in corpore, quia sicut non potuissent homines presentiam filii Dei sustinere sine corpore, ita nec spiritus sine columbe speciem sustinuissent: Cur super apostolos in igne, et Christo in columba, ad litteram dicendum ostendunt, et uox de celis, hic Trinitas comparatur: uox Patris Filium dicit, spiritus per columbam; hic est filius meus, et reliqua: quia prius filius Adam displicuit, in Christo autem complacuit.

Tunc iehsu ductus est, id est, a Spiritu sancto  ductus in deserto post baptismum, ostendunt quod per ieiunium et orationem uincitur diabolus, debemus et nos in desertum duci a uitiis, ut uincamus ipsa; ut temptaretur a diabolo, id est, ut diabolum uinceret, quadraginta diebus et quadraginta noctibus, ne heretici dicerent quod nocte manducasset, quadraginta signum quod Moyses ieiunauit in monte, et quadraginta Elias: et fuit cum discipulis suis quadraginta diebus post resurrectionem, et quadraginta dierum diluuium, quia per hec peccatum Ade delere debuit; postea esuriit, indicat uerum hominem, ut diabolus falleret eius natiuitate.

Accedens temptator, id est, tanquam piscis temptat amum, et uincitur, ut qui primum hominem per  gulam uicit, a secundo per abstinentiam uincitur. Si Filius Dei es, dic, ut lapides, et reliqua: per ethimologiam, panis a pascendo, ut uideret se de petra potuisset hoc facere, uel quia mystice diaboli cibus, homines lapidei et duri, in peccato; sed ille, qui de aqua uinum, et de petra aqua produxit, potuit hoc si uoluisset.

Non in solo pane uiuit homo: et reliqua, id est, non uixisset homo, si non uoluisset Deus, et iam panem manducasset, et si non manducasset panem si uoluisset, uixisset, sicut Moyse et Elie, quadraginta diebus; uerbum Dei anime, id est, eternam uitam in sancta ciuitate, id est Ierusalem, super pinnam templi, id est super murum arche macerie, elationem significant: non est, ut a capite se temptare  dimisit, qui per membrum a Pilato crucifigi permisit; hec tres temptationes, in Adam, prius diabolus exigit, per gulam dixit, gusta, per uanam gloriam, eritis sicut dii, per auaritiam, scientes bonum et malum; sed per has tres, iterum temptauit Christum, gula, de petra fieri panem, per uanam gloriam, mitte te deorsum, per auaritiam, omnia tibi dabo et reliqua: sed qui eum in abyssum, uerbo predicationis, dicit: ostendit per has tres uincere diabolum, hic ostendit uerum Deum et uerum hominem, homo quem temptat diabolus, Deus est, cui angeli ministrabant, quadraginta dies, decima sunt anni, ut sicut ab omnibus rebus decimas dare debemus, ita et dierum uite nostre Deo decimas dare studeamus.

 Quoniam angelis suis, et reliqua: ut uicisset Christum exemplo, hoc sicut Christus illum exemplo suo uicit per scripturam; sed diabolus non rectum illum psalmum de Christo intellegit: ait illi iehsu, non temptabis Dominum Deum tuum, hic dicit: dum ego sum Dominus Deus tuus cur me temptas?

Et ostendit ei omnia regna mundi: id est, aurum argentum hec omnia tibi dabo, et reliqua: uere cadit, qui adorat diabolum, quicumque monachus principi propter mercedem curauerit, se diabolo mancipatur, uade retro, id est, regnum tuum nunc uel in iudicio in infernum.

Dominum tuum adorabis, et reliqua: per tria exempla Deuteronomio qui significant Euangelium, id est, iteratio legis, Dominus diabolum uicit: item  significat, id est, temptatio in Dauid et Goliat. Quinque lapides, quinque libri Moysi, qui de uno occidit diabolum, id est, unum librum ut lapide, per tres temptationes, id est, suggestio, delectatio, consensio, sed Christum per sola suggestione temptauit, quia suggestio, ex diabolo fit.

Cum autem audisset iehsu quod Ioannes traditus esset, secessit in Galileam: id est, Iudeis, abiit ad gentes, uel relicta synagoga cum lege sua, collocauit Ecclesiam et Euangelium. Galilea, uolubilitas dicitur: ad eos uenit qui de malo ad bonum ueniunt, et quia pro sanitate puelle uenit, et mulierem in uia sanauit, significat synagogam et Ecclesiam: relicta ciuitate Galilea, uenit in Cafarnaum, uilla pulcherrima,  figurat Ecclesiam, Nazareth flos dicitur: quia de flore fructum fit; Cafarnaum uilla pinguedinis, lux inluminat et pinguedo sanguine caret, ostendit: quod Christus a flore littere legis, peruenit ad fructum pinguedinis Euangelii lucis, id est scientie. In finibus.

Zabulon, et Nephtalim: Zabulon, habitatio pulchritudinis dicitur: Nephtalim, obliuio dicitur: Hic ostendit quia qui obliuiscitur peccata sua, ipse in pulchritudine habitat, trans Iordanem et reliqua: quia pro timore gentium populorum, iste in nocte manebat in campo.

uidit lucem magnam, ut dicit: lux orta est eis, sedebant in tenebris, id est ignorantie peccatorum, lux orta est eis, id est Christus.

 Penitentiam agite, id est, uinum in uulnere ponit; appropinquabit enim regnum celorum, id est, oleum in uulnus, consolationem dat, quia in ueteri pecora immolabant, in nouo unusquisque Domino offeret; ambulabat, ostendit nobis in mundo esse presenti, transiendo non amando; iuxta mare mundana carne, mare Galilea, ipse est stagnum Genezareth, lacus salinarum et mare Tiberiades et lacus Cineret.

uenite post me, et reliqua: id est, animas trahere de pelago peccati ad litus, requie eterne, quia mos est piscantibus nauem et retem in mare habere, ita Apostoli Ecclesiam, Euangelia, et mundum; pisces homines, mittentes retias in mare, predicationem in mundum.

Illi relictis retibus et patre, secuti sunt eum: Idem  patre diabolo, retias habitationis et negotia seculi, Petrus et Andreas, retias miserunt in mare, ostendunt, quod Dominus elegit alios cupientes, rebus mundi adherentes; Iacobus et Ioannes retias refecerunt, ut mitterent eas in mare, id est, quod elegit alios cupientes adherere rebus mundi, quis plus reliquit de his quatuor? Petrus et Andreas, plus reliquerunt, quia propria eorum sunt, nam his duabus aliis fuit non sua.

Faciam uos, et reliqua, mutauit affectum non officium, sed his quatuor, hec est prima quadriga, nunc bini et bini mittuntur in Ecclesiam, sicut in arca Ne bini et bina animalia, quatuor uirtutes significant; iustitia, prudentia, fortitudo, temperantia: per tres uocationes uocati sunt populi: prima per  Ioannem, ad amicitiam, ecce agnus Dei: secunda, ad credulitatem, Ioanne dicente, hoc primum signum fecit iehsu in Cana Galilee, ut crederent in eum discipuli eius: tertia uocatio ad apostolatum, uenite post me, et reliqua.

Circuibat iehsu totam Galileam: et reliqua: si cut Gedeon uincebat Philistinos, ita Christus demonia, docens, id est, ea que legis erant, predicat, id est, Euangelium, omnem languorem, id est medicus fuit populus, id est Isrel, languor corporis, infirmitas anime.

Et abiit opinio eius in totam Syriam: id est, in omnes gentes, omnes male habentes, id est, multis peccatis insani fuerunt uel mala fide, et qui demonia  habebant: id est, in anima idolis creditur lunaticos, id est, lunatici putabant, de ortu lune infirmitate.

Obtulerunt ei paralyticos: id est, pigri ad bonum agendum, et secuti sunt eum turbe multe, id est: primo discipuli ad fidem: secundi infirmi pro sanitate: tertii legis periti, ad reprehendendum quarti: pauperes, pro elimosyna: quintas mulieres, ne ipsas disperarent: sexti paruulorum.

Ut dixit: sinite paruulos uenire; decapoli: id est, qui uerba legis obseruant, et de Ierusalem, id est, quod uidentes pacem Christum secuti essent, et de Iudea: id est, qui per confessionem secuti sunt Christum.

uidens autem iehsu turbas: item quatuor turbas  secuta est Christum, et ipse quatuor sequuntur Ecclesiam: prima ut Christum per timorem et amorem, item ad Ecclesiam ueniunt: secunda qui pro cupiditate cibi aut potus: tertia, pro inuidia, ut habeant quod accusent: quarta doctores. Christus tria refugia habuit, ut fugeret turbas, in monte, in deserto, in naue super mare; hec tria nobis relinquit: in altitudinem mandatorum, discendere in deserto, deserere uitia, et in unitate Ecclesie intrare: nauis Ecclesiam significat: ut qui habet gubernatorem et nauigatores, et aqua qui iactant, hi de naue. Idem Episcopi, et laboratores, et qui ministeria intus faciunt, et tres offendunt naues, periculum in undis, in uento, in cilice, sic Ecclesia  periculum, undis, temptationes diaboli, in uento peccatorum, in cilice falsis fratribus, quando ascendebant in montem significabat theorica, id est contemplatiua: quando descendit, docet practica, id est, actuale, et cum sedisset, indicat incarnationem eius non apparuisse, quia qui sedit, uestimentum corpus suum defendit.

Accesserunt ad eum discipuli eius: id est, corpus et anima, et aperiens os suum, id est, qui aperuit ora Prophetarum: beati pauperes spiritu, id est, qui pro Spiritu sancto pauperes sunt cum diuites esse possunt: beati mites, id est, qui nulli malum pro malo reddit: quoniam ipsi possidebunt terram, de qua dicitur: credo uidere, et reliqua. Beati qui lugent nunc, non de omni fletu hoc dicit: sed de tribus  fletibus, quo seculum oportet habere: primum fletum pro peccato suo: secundum, pro peccato proximi: tertio, pro amore celesti: lacryme tres naturas habent, amara, pro peccato non flere, calida, per calorem caritatis proximi deflere delicta, iacent a celo pro eius amore flere; tribus causis lacrymis funduntur, pro recordatione, alii pro timore futuri, pro peregrinatione.

Beati qui esuriunt, et reliqua: id est, cui non sufficit quidquid boni facit, nisi amplius facere uult ipsi saturabuntur, id est, in regno Dei. Beati misericordes: id est, qui misertis, de miseria liberantur, et cum dono suo in celum uadent: beati mundo corde, id est, qui puro corde, non tangit ulla conscientia  peccati, quia mundus Deus, mundo corde respicit.

Beati pacifici: id est, in quatuor partes, inter Deum, et hominem, inter corpus et animam, inter hominem et proximuminter, hominem et amicum suum; oportet uitium odire, et hominem diligere.

Beati qui persecutionem patiuntur propter iustitiam, id est, in Christo: has octo beatitudines, ad octo homines pertinent, qui fuerunt in arca, et modo debent esse in Ecclesia: et septem possunt esse, qua septem mulieres, unum uirum habuerunt Christum: id est, in resurrectione. Hec octo beatitudines in Christo complentur: beati pauperes spiritu: filius hominis non habuit ubi caput reclinet; beati mites, discate a me, quia mitis sum: beati qui lugent, uidens  ciuitatem fleuit super eam; beati qui esuriunt, meus cibus est ut faciam uoluntatem patris mei: beati misericordes, id est, misericordiam uolo et non sacrificium: beati mundo corde, id est, estote sancti, quoniam ego sanctus sum: beati pacifici, pacem meam do uobis, et reliqua: beati qui persecutionem patiuntur, id est, si me persecuti sunt, et uos persequuntur.

uos estis sal terre: id est, apostoli et doctores dicuntur: terre huius mundi dicitur, quod si sal euanuerit, et reliqua: si doctor errauerit in quo emendatur. Sal saporat, uermes occidit, proiecit et conculcetur ab hominibus, id est, exeant extra Ecclesiam et reputentur in parte gentilium: uos estis lux mundi: id est, quia lux absconsa reuelat, et tenebras  inluminat, ita et uos, tenebras peccatorum inluminate: alias uero, sicut sol semper in celo manet, ita et uos ibi manete.

Non potest ciuitas abscondi, id est, Ecclesia super montem, id est, super Christum: neque accendunt lucerna, id est apostolos et doctores . non ponunt sub modio, id est, sub timore uel amore. Quatuor similitudines habent apostoli: Sal, sol, lucerna, ciuitas: super candelabrum, id est Ecclesia, ut luceant omnibus qui in domo sunt: id est in Ecclesia, uel in mundo: sic luceat lux uestra, id est doctrina, siue bona opera, et glorificent patrem uestrum, id est, in benefactis uestris.

Nolite putare, quia non ueni soluere legem: Id est,  quodcumque opus factum est ipse impleuit: quando filii Isrel peccauerunt, Moyses et Leui, tres gladios ad uindictam super eos acciperunt, quod Christus fecit cum dicit, non ueni pacem mittere, sed gladium, et implere, id est, quod minus erat, quia uetus lex, si quis adulterasset puniri iubebat, nunc autem non soluitur sed impletur, cum dicitur, qui uiderit mulierem ad concupiscendam eam, et reliqua: et iterum: de omni uerbo otioso, rationem reddere in die iudicii: ecce non ueni soluere legem, sed augere quod uetus non dixit: Amen dico uobis.

Amen, id est, uere siue fideliter: Iota unum, nomen littere: qui uno ducto fit, deca littera, id est, decem uerba legis, apud Grecos littere, quod nos  unum diximus, unus apex, uno puncto, ad litteram, ad sensum autem minima mandata legis, donec omnia fiant, quia que lege minima fuerunt, plena mysteriis fiunt; iota uetus lex, apex nouus.

Qui enim soluerit unum de mandatis istis minimis. Id est, qui multum docet, et minime implet, Phariseis excolentes culicem, et camelum glutientes: id est, qui aliis minime predicat, et sibi maiora committit, minimus uocabitur in regno celorum, id est in Ecclesia: Nisi abundauerit iustitia uestra plusquam Scribarum et Phariseorum: quia illi magna docebant, et modicum faciebant, uel qui alia mandata de lege, repudiabant, que non amabant, non dicebant, et que amabant dicebant.

Audistis quia dictum est antiquis, non occides:  Id est, non soluere legem: qui irascitur fratri suo. Id est, ira in corde sine uoce, reus erit in iudicio: id est, in die iudicii: Racha, id est, uacuus uel inanis. Fatue, id est sine cerebro: reus erit gehenne ignis, id est, gehenna duplex pena, eo quod animam et corpus punit.

Si offeres munus tuum ad altare, et reliqua: uade reconciliari fratri tuo, id est munus, orationem, oblationem aut teipsum, ad communionem offeres: nunquam ad Ecclesiam ueniendum est, usquequo fratri non reconciliaberis: relinque ibi munus tuum: quomodo hoc impletum erit, pariter ambos increpat, si est in propinquo bene, et si longe, mente tamen debet reconciliare, et iam quod dictum est, cum  omnibus hominibus pacem habere.

Esto consentiens aduersario tuo. Id est Euangelium, dum es in uia cum eo, id est in ista uita, siue aduersario tuo diabolo, ut non facias quod suggerit tibi, ne sibi augeat pena pro tuo peccato: si infans gladium petit, non ei porrigas, unde se pungat, et sic ei consentis, ne forte aduersarius tradat te iudici, id est ne lex Euangelii tradat te Christo iudici: quia non consentistis Euangelio, ministro, id est angelo, qui animas in penam mittit in carcerem, id est in infernum.

Non exies inde, id est quia de inferno nemo erit, donec nouissimum quadrantem reddat: donec, pro semper accipitur; quadrans est, quarta pars nummi, que pro lauatione in mercede datur, uel pro minimo  peccato dicitur: quadrantem reddere in infernum mitti, uel quia homo de quatuor elementis factus est. Audistis quia dictum est antiquis, non mechaberis, id est non adulterabis qui uiderit mulierem ad concupiscendum eam, duo concupiscentie sunt, prima quam si possibilitas sequatur affectus, operis non sequitur: secunda que consummatur si possibilitas supetat, mechatus, in corpore, et in corde fit.

Si oculus tuus dexter scandalizat te, erue eum et proiice abs te. Id est, princeps uel doctor tuus, erue, id est separa eum a te, si te de Dei seruitio prohibuerit; unum membrum tuum, id est melius est tibi ut princeps pereat, quam cum illo uadas in infernum:  oculus, id est, desiderium tuum, quia corpus pro illum in gehenna mittitur: dextera manus, id est, minister aut ira tua: scandalizat te, id est, emenda a te: manus, id est, opos malum abscide.

Non iurare, id est, non periurare; non iurare omnino, id est nunquam iurare; neque per celum quia sedis est Dei, aliter est, est; non non, id est uerbum dici in ore et in corde; quod amplius est, a malo est, id est, ex indignitate illius, cui non creditur.

Oculum pro oculo, id est, non reddere malum pro malo: si quis percusserit te in dexteram maxillam, id est, si hereticus percusserit te in dogma male scripture, prebe illi alia dogma diuine scripture, ad uiuendum: qui uult tunicam tuam tollere, id est,  crimen quod in te homines sciunt de te, dispoliare: dimitte et pallium, id est crimen, cuius solus conscius es da ei confessionem: et si quis te angariauerit mille passus, uade cum illo alia mille, id est ut exieris corpore, uade et mente: qui petit a te da ei, id est qui interogat, dic ei: siue pauperi, elymosina.

Dictum est antiquis, diligis proximum tuum, et odio habebis inimicum tuum: quomodo dixit, non soluere legem: recte implet, quia in uetere dicit, de diabolo, inimicum odire: hic autem de utroque tres modis diligimus inimicos; corde, qui nos corde odit; opere bene facere, illi qui nos oper persequitur; orare uerbo; qui nos uerbo criminant: calumniantibus uobis, id est, falsa accusatio, ut sitis filii patris  uestri, et reliqua, id est, quasi aliquis portasse aurum argentum nobis: et si maledixisset nos et percussisset, dilexerimus eum, et cum illa defecissent, et nos defecessimus, ideo non deficiente uita promittitur, qui solem suum et reliqua: et pluit super iustos, quia in utroque totus mundus continetur: in sole, arida, et calida: in pluuia, humida et grigida: de his quatuor factus est mundus; sic nos debemus dare inimicis nostris cibum et potum, uestimentum et uerbum, dilectionis.

Si enim diligitis eos, et reliqua: Publicanus dicitur, quia publice peccat, aut qui rem publicam agit: ethnici, gentilis; estote perfecti, id est, ut perfecte hec impleatis, in eleemosynis, in ieiuniis, in orationibus: ne coram hominibus uideamini, id  est, quod bona opera per laudem humanam non fient.

Cum ergo facis elymosynam, id est sacerdoti, et pauperi, et inimico, hypocrita dicitur fictus perciperunt mercedem suam, non Dei: nesciat sinistra tua, id est, uana gloria: dextera, omnia propter Deum fac: intra in cubiculum, id est, cordis secreta, clauso ostio, id est, contra uanam gloriam.

Nolite multum loqui, id est ne multas petitiones aut multa uerba discere siue per altitudinem uocis Deum rogare: scit enim pater quod uobis opus est, sic ergo orate, Pater noster, id est uiuamus in terra, ut patrem habeamus in celo; caritatem et fraternitatem ostendimus, dum dicimus noster, hoc dicit imperator,  et mendicus: dicit Dominus, et seruus, simul dicunt Pater noster, ergo qui unum patrem habent, fratres sunt: ideo non dedignetur Dominus seruum suum fratrem habere, quem Dominus Christus frater uoluit esse, et sic faciamus, ut heredes patri possimus esse, nam et lex humana, hereditare facit filios.

Sanctificetur nomen tuum: hic rogamus, ut in nobis sanctificetur, id est in operibus nostris; nam eius nomen semper sanctum est, ueniat regnum tuum, id est sicut optant filii regnum patri suo, et ita et nos oramus, ut ille regnet in nobis et non diabolus: ille et non peccatum, siue Ecclesia, siue Euangelium.

Fiat uoluntas tua, et reliqua, etc. Sicut angeli in  celo sine culpa famulantur ita et nos; uel sicut in animabus, ita et in corpore, uel sicut Christiani, ita heretici, sicut Ecclesia, ita synagoga, sicut iustitia, ita peccatum, conuertant, ut illis fiat uoluntas tua.

Panem nostrum quotidianum: id est omni die usque ad caput anni: hodie, id est semper: panem, id est Christum, sic agere debemus, ut eum quotidie possimus accipere ad remedium. Et dimitte nobis, et reliqua: hic cautionem cum Deo facimus si dimittimini dimittitur uobis.

Et ne nos inducas in tentationem. Sicut seduxisti homines in diluuio, uel illos in Sodoma, uel Faraonem in mare, siue in tentatione diaboli, aut hominum insidias.

Sed libera nos a malo. Id est a diabolo, a peccato,  ab homine malo: hec septem orationes quatuor communes sunt omnibus, ut septem gratie Spiritus sancti orasset: tres petitiones ad celestiam pertinent, id est sanctificetur nomen tuum, adueniat regnum tuum, fiat uoluntas tua; quatuor ad istam uitam.

Cum autem ieiunauerit, et reliqua: exterminant facies suas. Id est transfigurant se, id est ut uideantur ab hominibus quia ieiunant: unge caput tuum, et laua faciem tuam, id est quod Domino dare uis, qui est caput tuum, proximo tuo da: noli thezaurisare in terra, id est in celo, ne erugo, id est uana gloria, aut ira, tinea, inuidia aut superbia, fures, demones, aurum, sensum, mundus, uestimentum, nam cibus, predicatio diuina.

 Lucerna corporis tui: id est doctor, uel princeps tuus; corporis, id est hominis interioris, si simplex fuerit, unius rei: Nemo potest duobus dominis seruire, ubi fuerit thesaurus tuus, et reliqua: aut unum odio habebit, id est qui nec sibi bonus; alium diligit, qui sibi bonus, id est diabolum contempnere, Deum amare, qui diuitiis seruit, diabolos eruit mammona dicitur diuitias, siue nomen diaboli.

Nonne anima plus est quam esca. Id est qui minora dat Deo, et maiora diabolo. Respicite uolatilia celi, et reliqua. Quia mos est auium in altum uolare et canticum cantare, et aliquid sibi uoluerint in terra, accipiunt a Domino, ita et homines debent celestia cogitare, et Deum laudare, et cum ciuibus  indigent a Domino in terra accipiunt reparationem diuinitatis, quanto magis pater uester, qui bonus est natura, dabit bona petentibus se, id est fidem per caritatem. Intrate per angustam portam, ubi non capent peccatores, nisi deponant portam fides palasticas II. Id est caritatem Dei et proximi, duo luminaria, superior Euangelium, inferior uetus lex, ubi quis offendat non intrat, quam lata porta et reliqua: id est diuitiis et propria uoluntate seruientes.

Attendite uobis, id est a falsis doctoribus cauete, in uestimentis ouium, id est boni doctores, lupi rapaces, id est animas in perditione rapiunt; a fructibus eorum, id est ex operibus cognoscetis eos, id est nunquid colligunt de spinis, id est de hereticis uuas, id est uirginitatem, de tribulis ficus: id  est coniugem de hereticis: arbor bona, homo bonus, arbor mala, homo malus: qui agit opera mala.

Non omnis qui dicit mihi, Domine Domine, et reliqua. De illis dicit qui amant in angulis stare orantes, sed qui facit uoluntatem Patris mei, id est qui seruat mandata, multi mihi dicunt Domine, id est multi sunt qui intrant per eam, quia nunquam noui uos, id est bonum uel heretici: discedite a me, id est qui sperant non esse remissionem peccatorum: omnis qui audit uerba mea et reliqua: qui contra predicationem non agit assimilabitur uiro sapienti, qui edificauit domum super petram, id est super opus bonum, ne intraret pluuia in ea, id est doctrina heretica, flumina, persecutiones hereticorum uenti, demones, nubes, accipiunt pluuia de mare,  heretici doctrina de mundo, et non cecidit domus, id est non cadit, qui super fidem stat in Christo.

Et omnis qui audit uerba mea et non faciet ea. Id est mos fuit in lege quod non esset in populo, qui non esset mundus, et si sanitatem accepisset, ostendisset a sacerdoti, et offerebatur pro eo munus, duos turtures, aut duos pullos columbarum, et fuerat cum eis iuxta hoc opus, lignum hysopem, et coccinum, erga cacumen ipsius ligni, et dispergebatur sanguis alterius auis super istud lignum: et super alterum auem, et ipse dimittebatur in ere, lignum crux Christi, coccinum, passio eius, et oportet martyrium ire, per passionem Christi, et sanguis noster spargatur, super crucem eius, nam ascendat ad Ecclesiam, post passionem corporis nostri in martyrio.

 In testimonium illis. Id est ut non soluisset legem, uel uidissent quod natus esset a lepra: centurio figurat doctores, puer paralyticus contractus, significat genus humanum, in peccatis conclusum. Inuenit iehsu in centurione trina mysteria, primam humilitatem ubi, ait: Domine non sum dignus ut intres sub tectum meum: secunda fides, ubi ait, tantum dic uerbum, et sanabitur: tertia, id est prudentia, ubi dixit, homo sub potestate. Miratur iehsu in centurione, id est inuenit in eum sapientiam, qua fuerat doctus per predicationem diuinam; ab oriente conuersi, id est ab infantia; ab occidente, id est a senectute: a meridie, a iuuentute; ab Aquilone, id  est de potestate diaboli, ueniunt ad fidem, recumbent, id est inhabitant: quare cum tribus tantum, id est propter remissionem. Qui concupiscunt, illuc flebunt: illis est stridor dentium, quorum Deus uenter est: socrum Petri febricitantem: id est synagoge dubietas.

Tetigit manum. Prestauit auxilium, dimissa febre, id est desinit incredulitas, ministrabat ei, id est benedicebat ei; per uesperum, ostendit ei finem mundi: demonia, id est peccata: per uulpes, id est homines incredulos: per uolucres, homines diuites: non reclinet caput, ubi non est fides: mortuus mortuum sepelire, id est corpus animam, aliter: si peccator, laudat peccatorem.

Nauis: id est Ecclesie: motus et fluctus, id est  temptatio: dormitatus, id est incarnatus siue crucifixus: uentus, id est subitanea temptatio: demoniacus, gentilis, gens cum perfidia; per monumenta, hoc sunt corpora; per uiam non transiit, id est per gentilitatem ad regnum, grex porcorum ostendunt homines ante conuersionem: dimersi in mare, id est in profundum; per pastorem ostendit philosophos.

Surrexit: id est, curatus est: reuersus in domum suam: id est ad primam creationem: sponsus, Christus est: sponsa Ecclesia: filii sponsi, Apostoli sunt; rudis panis, doctrina Euangelium: scissis pannis, hoc sunt homines ueteres: uinum nouum, et utres ueteres, noua predicatio, ad homines ueteres, princeps, figuram tenet prophetarum, uel patriarcharum; puella hec est synagoga, tenuit iehsu  manum eiusdem puelle, id est auxilium ei prestitit, messes multa, id est corda parata, messores, doctores, non duas tunicas, id est non dupla mente, nec dupla fiducia, in nouum: aut in uetus Testamentum, non calciamentum, id est non testimonium malorum, neque uirgam, id est non fortitudinem, sed per patientiam. Pax reuersa, id est mercis recepta, per puluerem inquinamentum; hoc sunt: quia puluis tribus modis impendit, gressus obligat, oculus obscurat, uestimenta inquinat serpens cruciata abscondit caput suum, id est apostoli cruciati, non negantes Christum: persecutionem, hoc sunt hereses. De ciuitate in aliam, id est per singulas questiones librorum.

Nihil opertum quod non reueletur: id est passio  Christi et omnium doctorum: quod dico in tenebris, id est ad Iudeos, dicite in lumine, id est in Ecclesia, duo passeres, id est corpus et anima, seu Christus Barabias: asse, id est fides, per gladium, hoc sunt uerbum predicationis: aliter, duo passeres, id est duo testamenta esse, hoc est Christus, separare patrem a filio, hoc est, fideles ab infidelibus, accepit crucem, id est crucia teipsum: scandalizare in Christo, id est negare Christum: arundinem uento agitatam, hoc sunt homines adulatores, uacuos sine fructu: regnum celorum uim patitur, hic est quia per cruciationes carnis et penitentie, peruenit ad regnum Dei. Ipse est Elias qui Ioannis, quia ipse spiritus erat in Elia: in secundo aduentu, qui in  Ioanne fuit in primo aduentu; pueri sedentes in foro, hoc sunt prophetas: cantauimus uobis et non saltastis tibias, id est nuntiauimus uobis aduentum et non credidistis; lamentauimus et non planxistis, id est adnuntiauimus uobis penitentiam, expauistis confessioni, quatuor modis sunt laudationes.

Confitebor tibi, Domine: Pater celi fidei, credo in Deum Patrem: martyrum, qui confitetur me coram hominibus, peccatorum, confitemini Domino quoniam bonus: abscondisti a sapientibus, id est qui sapientia huius mundi utuntur, reuelasti paruulis, id est discipulis: uocatio quatuor modis facta est in nouo.

uenite ad me, omnes qui laboratis: In uetere, uenite, filii, audite me: in futuro, uenite, benedicti:  Iugum, id est doctrina, leuis est uolentibus, grauis nolentibus ea. Perfectio tres modis intelligitur, id est discipulorum, per baptismum: peccatorum, per remissionem: Iudeorum, per renouationem Noui Testamenti, per sata, id est messis quod significat legem ueterem: Sabbatho requies Noui Testamenti, discipuli uellentes spicas, id est trahentes testimonia de ueteri, ad confirmandum Nouum, confricantes manibus, id est exprimentes in sensum spiritalem: homo manum aridam habens, ostendit auaritiam, qui cupidus est in accipiendum, auarus ad largiendum qui solebat rapere, discat largire; extendit manum, id est purgauit corde, restituta est, significat conuersionem ad fidem; lignum fumigans, id est corda gentium parata ad fidem, hominem demoniacum,  mutum et cecum, significat humanum genus, in domo alligauit fortem, id est Christus alligauit diabolum, uasa eius, hoc sunt corda gentium: progenies uiperarum, quomodo potestis loqui bona cum sitis mali? per uipera, ostendit synagoga; progenies, id sunt Iudei, sicut occidit filius uiperam matrem suam, sic Iudei Christum qui est sapientia omnium mater, generatio mala et adultera, idem deserentes Domini, adherentes idolis.

Regina austri uenit a finibus terre: significat gentes, audire sapientiam Salomonis, id est doctrinam Christi. Immundus spiritus exiit ab homine, id est a Iudeis, abiit per arida loca, id est per gentes, reuertit in domum, id est ad Iudeos: inuenit eam scopis mundatam, id est traditionum paternarum;  adsumpsit secum uII. spiritus nequiores, hoc sunt omnes dies eorum in malo opere uersi, intrantes in domum, id est in corda persecutorum, quia Christum persecuti sunt et Prophetas: Mater et fratres, id est synanoga et Iudeos, foras stantes, id est extra Ecclesiam, querentes conloqui tecum: ostendit in futuro conuersionem Iudeorum ad fidem. Exiit iehsu de domo, sedebat ad mare, duobus modis intelligitur, id est de celo in mundum, de Iudeis ad gentes, ascendit in naui, id est in celos, turbas ad littus, significat presens uitam, in similitudinem, hoc in parabolis, seminat ipse qui predicat, seminat, id est uerbum Dei, secus uiam, id est qui audit uerbum Dei, et non intelligit, in petrosa, id est qui audit  uerbum Dei et accepit illum, et accedens temptatio, negat illum, in spinis, id est audit uerbum, et propter diuitias suffocat illud: in terram bonam, id est qui audit et intelligit.

Et facit fructum; tricesimum, ostendit ordinem coniugatorum: sequentes mandatum Dei, fructus LX. ordine uiduarum, perseuerentiam in Domino; fructus centesimus, hoc sunt ordines martyrum, monachorum uel uirginum: qui habet dabitur ei, ostendit apostolis qui habent Christum dabitur eis et intellectum, et qui non habet ipsum quod habet auferetur ab eo, ostendit Iudeos, ipsam legem quam habebant, auferetur ab eis; uidentes non uideant, hoc sunt Iudeos, qui oculis uident et corde non credebant: audientes non audiunt: ostendit curis corporis,  audiebant et duribus cordis non intelligebant: simile est regnum celorum homini qui seminauit semen bonum in agro suo; qui seminat filius hominis est, semen uerbum Dei in corda credentium, in agro, id est in mundum, zizania, filii nequam, id est operarii iniquitatis, inimicus qui seminauit, id est diabolus: Messes, consummatio seculi est: Messores, angeli sunt, pro quid fasciculus dicitur, quia non omnes equaliter iudicantur, sed adulteri cum adulteris, et omnes pares equaliter: granum sinapis, significat Christum, homo seminans Deus Pater est, in agro, id est in mundum.

Minimum omnibus seminibus: Significat Christum, refutatum a Iudeis: cum autem creuerit, id est surrexerit sic arbor, id est ascendit ad celum, rami  eius, hoc sunt apostoli, uolucres in ramis eius, id sunt sancti, qui terrena despiciunt, celestia concupiscunt. Aliter grano sinapis, sermo sancti Euangelii: homo seminans Christus est, in agro, in mundo: Minimum omnium, id est seruatum in cordibus fidelium, propter sapientiam philosophorum, sic arbor, id est ascendit super omnem sapientiam mundanam, ramos eius, ostendit explanationes singulorum doctorum, uolucres, id est amatores scientie, de semente accepto, id est doctrina Euangelii.

Mulier, id est sapientia, abscondit in farina, id est in corda fidelium, sata tria, ostendit tres filios Ne, donec fermentatum est totum, id est dum predicatum est Euangelium in totum mundum. Simile est regnum celorum thesauro abscondito, thesaurus,  id est Christus uel sapientia. In agro, id est Ecclesie siue in Scripturis diuinis, uendidit omnia, id est reliquit uilia, seu res terrenas, emit agrum, id est regnum celorum: homo negotians, qui querit doctrinam diuinam, inuenit unam margaritam, id est sapientiam Christi, uendidit omnia, id est uitia. Simile est regnum celorum sagene misse in mare, per sagenam, uerbum predicationis ostenditur, in mare, id est in mundo, ex omni genere piscium congreganti, id est omne genus humanum; audit uerbum Dei secus littus, id est prope fine mundi, pater familias, Christus est, Scribe doctores apostoli sunt, uenit in patriam suam, id est ad Iudeos. Thetrarcha, id est inita pars regni.

 Alligauit Ioannem et misit in carcerem: ostendit terminum legis uetere: Herodiades significat sinagogam, puella saltauit in conuiuio, ostendit gentes saltantes ante idolam, caput Ioannis in disco significat corpus Christi in altare, caput illius in corde fidelium, datum est puelle, id est Ecclesie ex gentibus, attulit matri sue, ostendit conuersionem Iudeorum, in futurum, secute ostendit pedestres, ostendit non cum pecuniis anteguis, sed cum proprio labore debet homo sequi Deum: curauit infirmos, id est abluit peccatis et ab idolis: hora iam preteriit, id est littera legis, quinque panes, id est quinque libri Moysi, duo pisces, id est duo testamenta, siue duo ordines, id est sacerdotum et Prophetarum, siue duo libri Iosue: turba discumbebat  super fenum, id est super arida corda, siue super uitia discumbebat, et acceptis panibus intuens in celum, id est abstraxit sensum, fregit, id est historiam legis expressit in spiritalem sensum et apparuit intellectus, benedixit, id est multiplicauit: duodecim cofinos plenos, id est de doctrina sancta duodecim apostolos, pro qua causa non computantur mulieres et paruuli sicut uiri, quia paruuli non ualent repugnare contra uitia sua, sic et mulieres, qua imperfectus sexus est: iussit ascendere in nauicula, id est in Ecclesiam, precedere transfretum, id est de Iudeis ad gentes. Quatuor modis uocatur: prima natura. Secunda cognatio. Tertia gente. Quarta affectu: quatuor modis, dicitur homo, quid dicitur, id est bonum, bene, penitentiam agite, et reliqua.  Malum male, sanguis eius super nos, bonum male, ubi dicitur de ceco, tu solus discipulus eius es? Malus bene, ubi Apostolus ait, tradidi huiusmodi hominem in interitum Satane, ut spiritus saluus fiat. uespere autem facto solus erat, ostendit finem mundi, solus uenit redimere humanum genus.

Nauis in medio mare: id est Ecclesia in medio mundi, iactabatur fluctibus, id est persecutiones patiebatur, uentus contrarius, id est diabolos, quarta uigilia noctis uenit iehsu, ostendit in quarta lege, id est Euangelii, ambulans iehsu super mare, id est calcans amaritudines seculi, ambulauit Petrus super aquas, super amaritudines siue, calcans uitia peccatorum, Petro mergente in mare, id est dubietatem fidei, sic omnis qui dubitat in fide, mergit  in peccatum, extendit manum iehsu, apprehendit eum, id est dedit ei adiutorium fidei: hec sunt quatuor leges: prima in natura: secunda lex littera: tertia Prophetarum, quarta Euangelistarum: cum transfretasset, id est cum transisset, uenerunt in terram Genesar, id est de Iudeis ad gentes, obtulerunt ei male habentes, id est idolis seruientes.

Mulier Chananea: ostendit primitiuam Ecclesiam, filia eius a demonia uexata, id est Ecclesia gentium, ab idolis corrupta, sanata est puella ex illa hora, ostendit conuersionem gentium, ex illa hora qua Christo crediderunt: Non sum missus nisi ad oues que perierunt domus Isrel, ostendit corporaliter  ad Iudeos; aliter, quia omnes credentes in Deum Isrel uocantur: sumere panem, id est doctrinam, filiorum, id est Iudeorum, dari canibus, id est gentibus, catelli edunt, id est gentes, accipiunt de micis, id est de minoribus mandatis.

Misereor turbe: ostendit quia Deus totus misericors est, triduum perdurant mecum, ostendit fidem Trinitatis, non habent quid manducent, id est non habent uerbum predicationis, nolo eos dimittere ieiunos ne deficiant in uia, id est ne pereant in uia erroris in presente uita, quia fides sine operibus mortua est: per septem panes ostendit eptaticum, paucos pisces ostendit ordinem prophetarum uel sacerdotum, super terram discumbens, ostendit perfectiores iam calcata uitia sua, per septem sportas,  septem doctores Spiritus sancti, Pharisei diuisi, Saducei, iustificati, celum serenum, id est resurrectio Christi, celum rubicundum effusio sanguinis: celum triste, passionem Christi ostendit, tempestas rutilans significat persecutionem: cauete a fermento Phariseorum, id est a doctrina eorum, Simon, id est obediens, id est filius Iona, id est columba quod interpretatur Spiritus sanctus, caro et sanguis non reuelauit tibi id est pater et mater non ostendit tibi, porte in inferni sunt peccata hominum, claues regni celorum potestas est ligandi et soluendi, id est per penitentiam aperientur, multa pati a senioribus et scribis, hec dicens iehsu ostendit passionem et resurrectionem, dicit ad Petrum uade post me, ostendit ipsum crucifixum, post te abneget semetipsum,  id est contemnat uoluptatem carnis, qui amat uoluptatem propriam animam perdit: anima hic, pro uoluptate ponitur, qui perdit animam suam inueniet eam, duobus modis animam perdit homo, per martyrium et abnegatione corporis: inueniet eam, id est, in regnum Dei: commutationem dat pro anima, qui carnem suam cruciat et animam nutrit.

Post sex dies. Iam in septimo ostendit, etates mundi, septima que requies intelligitur: Petrum, Iacobum et Ioannem, hic ostendit totam Ecclesiam, ducit illos in montem, id est, in regnum Dei, splenduit facies eius sicut sol, id est sancti in gloria Patris, aliter uetus Testamentum splenduit in Nouum: uestimenta alba sicut nix, id est congregatio  omnium fidelium. Per Moysen ostendit litteram legis: Per Heliam, ordinem prophetarum, Christus cum discipulis ostendit Nouum Testamentum: Nubes tetra, id est legis littera. Nubes candida, id est predicatio Euangelii. Nubes pluuialis, id est predicatio apostolorum, qui faciebant fructum penitentie, post ascensionem Christi, cum uenisset ad turbas, id est cum descendisset in mundum.

Homo genibus prouolutus: ostendit ordinem Prophetarum, qui rogabat pro se, quasi Ecclesia: filius eius lunaticus, ostendit populum gentium, adorantes idola, cadit in ignem, id est, in cupiditatem, crebro in aquam, id est in luxuriam, transit hinc de Iudeis ad gentes, uade ad mare, id est ad gentes.

 Mitte hamum: id est uerbum predicationis: pisces qui primum ascendit in alium, ostendit cornemium, in ore eius inuenies staterem, id est confessionem fidei, humanitatem et diuinitatem. Da eis pro me et pro te, id est pro me fidem, et pro te excusationem, paruulus intrat regnum celorum, id est non etate paruus sed mente purus, unde ait Apostolus, Estote paruuli in malitia.

Qui scandalizauerit unum ex his: id est siue iniuria corporalis, siue in aduersione fidei. Suspendatur mola, id est cura siue circuitus huius seculi: In collo eius, in labore seculi: Dimergatur in mare, id est in seculum: Manus tua, id est pares tuus: Pedes, id est minister: Oculus, id est episcopus tuus aut sacerdos seu doctor et senior. Nec contemnatis  unum ex his, ne contra eorum innocentiam: Ouis que errauit ostendit humanum genus: Pastor Christus est: Oues relictis in montibus, ostendit ordines angelorum qui consistunt in celestibus.

Si peccauerit frater tuus, corripe eum inter te et ipsum: ut detectio peccati non fiet, et improperio fratri non nascatur, dic Ecclesie, id est congregationi fidelium, ethnicus, id est gentiles et publicanus est qui publice peccat: Non imago eorum sit tibi in odio, sed opera eorum. Si duo consenserint, id est caro et anima: Si caro consenserit anime: qui petit, per fidem accepit.

Simile est regnum celorum homini regi, qui uoluit rationem ponere cum seruis suis. Qui debet decim millia talenta, est qui peccat in Deum. Qui debet  centum denarios, est qui peccat in fratrem suum, conserui qui iudiciauerunt, angeli sunt.

Cum consummasset iehsu sermones istos, migrauit ad Galileam, id est in fine mundi, de gentibus ad Iudeam.

Relinquit homo patrem et matrem: ostendit quia relinquit Christus Patrem in celo, sic tamen relinquit ut non deserat matrem, id est synagogam: adherebit uxori sue, id est Christus Ecclesie: Erunt duo in carne una, ostendit quia Christus est caput, corpus uero Ecclesia: Uxor deserere a uero, id est cum discesserit quis a Christo, tunc coniungit se heresi in uno scelere: Quatuor anime pereunt, id est qui dimittit uxorem suam extra rationem et qui dimissam ducit: difficile diues intrauit et  reliqua: de his dicit qui sub auaritia possident; foramen acus, posterula Ierusalem dicitur: Alio modo foramen acus, confessio fidei, uel penitentie, diuites Iudei dicuntur, camelus populus gentium: tertio modo foramen acus, ostendit passionem Christi, camelus, id est qui portat peccata generis humani: In regeneratione, id est per resurrectionem.

Erunt nouissimi primi: et primi nouissimi. Nouissimi fuerunt populus gentium; Iudei fuerunt primi, facti sunt nouissimi: Sic de Petro et latrone: Sic de infante et seniore: Paterfamilias, conduxit operarios in uineam suam, Pater Christus est, prima mane ostendit initium mundi: operarios cultores mandatorum Dei uinea, id est Ecclesia, in uetere  uinea, lex siue synagoga, dinarium diurnium, uitam eternam: Prima hora uenit Abel, tertia hora No, et filii eius: In foro, id est in mundo, sexta hora uenit Abraham. Nona hora uenit Moyses et Dauid: Undecima hora, uenit populus gentium: Alio modo, prima hora, id est infantia secunda; hora adolescentia, sexta iuuentus, nona senectus, undecima decrepita etas: quacumque hora conuersus ingemuerit homo ex toto corde accepit dinarium diurnum: Sero factum, id est fine mundi: Procurator uinee Christus, qui murmurauerunt Iudei sunt, dicentes portauimus pondus diei, id est portantes legem et Prophetas.

Iericho, interpretatur luna, significat defectionem populi, duo ceci significant Iudeos et gentes, sedentes  secus uiam, id est presens uita iuxta finem, transire Iesum, id est per incarnationem et humanitatis transiuit, per mundum, stare Iesum, diuinitatem ostendit, cum appropinquasset Ierosolyma, id est cum uenisset in mundum: Bethfage, id est domus bucce, uel maxille: Mons Oliueti, id est nomen trium luminum, id est refectio laboris, consolatio operis, notitia ueri luminis, castellum quod contra uos est, id est Ierusalem que contra legem Euangelii repugnabat, soluite et adducite mihi, ostendit conuersionem Iudeorum, siue gentium, per predicationem apostolorum. Dominus opus habet non aliud nisi fidem ad Sion, id est specula uite filie Sion, id est congregatio fidelium, per uestimenta, ostendit doctrinam, fecerunt eum desuper sedere, id  est, Christus in corda fidelium, strauerunt uestimenta in uia, conuersionem humilitatis ostendit: Ramos de arboribus, id est, doctrina gentium, turba precedit, ostendit Iudeos, turba sequens, significat gentes: Osanna, saluum me fac, siue saluifica, sicut saluas Iudeos, salua et gentes; sicut saluas angelos salua humanum genus: Aliter ramos de arboribus, id est, simplices doctores, qui per simplicitatem doctrinam Patrum quasi surculos abscindunt. Intrauit iehsu in templum, id est in Ecclesiam: Eiicit uendentes et ementes, id est qui dona Spiritus sancti uendunt et emunt, qui baptismum uel quacumque sacrationem: Cathedra, id est doctrina: Mensa, id est mandata legis, pueros clamantes in templo, id est in Ecclesia, relectis illis abiit foras, ostendit relictos  Iudeos, abiit ad gentes: Bethania, id est domus obediens, ibi mansit, ostendit Christum in corde obedientium manere; reuertit in ciuitatem, ostendit in primo aduentu uenisse ad Iudeos: qui esuriit nisi fidem Iudeorum? Arbor fici, id est synagoga, secus uiam, iuxta litteram. Nihil inuenit in ea, nisi folia, id est sustitutionem Iudeorum, et doctrinam paternarum: Arefacta ficulnea, ostendit synagogam sine penitentia: Mens id est Christus, tollite hinc, id est Iudeis iactate in mare, id est in corda credentium.

Homo qui habebat duos filios: homo Christus est, duos filios, Iudeos et gentes, quis ex eis fecit uoluntatem patris, qui dixit eo et non fecit, ostendit Iudeos:  et qui dixit non eo et fecit, ostendit populum gentium qui fecit per confessionem fidei. Paterfamilias plantauit uineam: Homo Deus pater est. uinea synagoga, spe circumdedit, id est custodia angelorum. Torcular, id est templum martyrium, turrem in medio, ostendit doctrinam legis: agricola doctores sunt, cum autem tempus fructi appropinquasset, id est aduentus Christi serui missi, prophete sunt, quem primum occiderunt, est Ieremias et Isaias quem lapidauerunt, es me Barth, siue Stephanus: Eiecerunt eum extra uineam, id est Ierusalem, in montem Caluarie, hic uinea et alii colones ostendit Ecclesiam gentium, qui reddunt fructum, id est confessionem penitentie et fidei. Lapis, id est Christus: scissum de monte sine manibus, id est, sine actu  uirili et concubitu, de matre sine semine, de patre sine tempus. Factus in caput anguli, continet duos parietes, ostendit Nouum et uetus Testamentum, Iudeos et gentes: qui ceciderit super lapidem confringetur significat gentes super Christum, de infidelitate ad fidem confringetur super, id est in humilitatem, super quem uero ceciderit lapis conteret eum ostendit Iudeos superstitiosos.

Homo rex qui fecit nuptias filio suo. Homo Deus pater est, per nuptias ostendit copulationem Christi et Eccelsie, sicut Eua ex costa Ade, sic Ecclesia ex latere Christi redempta est, et sicut ex uirgine terra processit Adam, ita et Christus ex uirgine Maria natus. Misit seruos suos, id est patriarchas, iterum misit alios, id est prophetas, prandium paratum, id  est Scripturam sanctam, tauri occisi, ostendit qui pro Christo sanguinem fuderunt. Altilia, id est saginata: abierunt in uillam, id est in cupiditatem: alii in negotiationem, id est, in mundo sicut ait Apostolus, Nemo militans Deo implicans se negotiis secularibus ut placeat ei cui se probauit: reliqui tenuerunt seruos eius, ostendit impetum persecutionis. Ait seruis suis, id est apostolis: nuptie facte sunt, id est, corda credentium coniuncta cum Christo pro amore caritatis. Ite ad exitus uiarum, id est ad gentes, congregauerunt bonos et malos, ostendit presentem uitam: intrauit rex ad discumbentes ostendit secundum aduentum, homo non habens uestem nuptialem, ostendit caritatem, ut ait, fides sine caritate mortua est.

 Mulier . id est Synagoga, per septem uiros, eptaticum intelligitur: mulier defuncta, id est littera defuncta transiendo de ueteri Testamento in Nouo, in resurrectione cui erit, id est Ecclesie Christi. Dixit Dominus, id est Deus Pater Domino meo, id est, Christo, donec ponam inimicos tuos scabellum pedum tuorum, ostendit qui humiliauit Iudeos et gentes per patientiam sub pedibus eius, aut per uindictam puniantur persecutores et in futuro, super cathedram Moysi, id est super doctrinam ipsius, philacteria, id est, X. uerba legis in cartula conscripta portantes Pharisei in fronte.

Ierusalem, Ierusalem: geminans ostendit affectum doloris, sicut gallina congregans pullos sub alas suas,  in spiris pinnis, id est subleuatis alis, ita et Christus expandit palmas in cruce ut congregaret filios suos, sicut canticum Deuteronomii adserit. Expandit alas suas et adsumpsit eos super scapulas suas: ecce relinquetur domus uestras, desertas ostendit, quia derelicti sunt a lege sua et a prophetia et a sacerdotio: non me uidebitis donec dicatis, Benedictus qui uenit in nomine Domini, ostendit quia in secundo aduentu uidebit eum omnis caro, et plangent super se omnes tribus terre qui pupunxerunt eum. Non relinquetur hic lapis super lapidem, ostendit dispersionem Iudeorum, tunc scandalizabuntur multi, ostendit quia per magnitudinem persecutionis negabunt Christum: Abominatione ostendit statua Antichristi posita in templo: desolatio, id est consummatio: qui sunt in  Iudea, id est in confessione fidei. Fugiunt ad montes, id est, ad doctrinam apostolorum, quis in tecto, id est, in contemplatiua uita non descendant in domum, id est in actiua uita: in agro, id est in predicatione Euangelii. Non tollat tunicam suam, id est non reuertatur ad pristinam conuersationem suam.

ue pregnantibus, id est concupiscentibus res alienas: ue nutrientibus, id est, in opere perpetrantibus, per eremum, ostendit persecutionem, per sabbatho finem mundi. Ubi fuerit corpus, illuc congregabuntur et aquile: corpus Christus est: aquile animas sanctorum sunt: Aliter in resurrectione unaquaque anima proprium corpus sumet: per solem, ostendit predicationem Euangelii, per lunam, Ecclesiam, per stellas sancti siue predicatores. uirtutes  celorum commouebuntur, hoc est agmina angelorum ad iudicandum apparet, signum in celo, id est crux Christi, per tubam ostendit sonitum angelorum. Erunt duo in agro, id est in predicationem Euangelii: unus adsumetur, id est, qui complet predicationem in opere: alius relinquetur, id est in opere iustitie, in mola, in mundo, duo molentes, id est, in Ecclesia catholica et hereticorum.

Simile est regnum celorum decem uirginibus, accipientes lampades suas. Id est, in resurrectione corpora sua. uirgines sunt eo quod Christum non negauerunt: quinque prudentes, eo quod propter regnum Dei laborauerunt, quinque fatue, ostendit qui pro retributione humane laudis gesserunt: dormitare, est ante mortem languescere, dormire uero,  in morte quiescere est, media nocte, id est, in errore siue in securitate negligentes. Nescio uos, id est nescio opera uestra bona: homo proficiscens, Christus est, peregre profectus, id est de mundo ad patrem.

uocauit seruos suos, id est doctores, dedit illis bona sua, id est doctrinam Euangelii, quinque talenta, id est quinque sensus, uisus, auditus, odoratus, gustus, tactus: quos per consuetudinem solebat mouere, aut causas transitorias conuertat ad eternam: sic de uisu dictum est auerte oculos meos et reliqua: de auditu, sepi aures tuas nec audiant linguas blasphemie: de odoratu, bonus odor sumus Deo, in his qui salui fiunt: de gustu, nolite  maledicere, sed benedicite: de tactu qui furabatur iam non furetur, sed laboret manibus unde tribuet et indigenti. Ideo fiunt decem talenta: duo talenta, id est intellectus et operatio, qui habet hec, et implet exemplis, et uerbis docet, saluat semetipsum, et alios instruit. Ideo geminatur talentum: unum talentum ostendit intellectum: Abscondit in terra, id est qui predicationem Euangelii pro terrenis rebus docet: post multum uero temporis, id est in fine mundi: Metit ubi non seminauit, id est, ubi non fuit predicatio: tollite talentum, id est intellectum, date ei qui geminauit in bono opere: quinque sensus sicut ait Apostolus, ipsi sibi sunt lex, qui ostendunt opus legis in cordibus suis, qui habet fidem et caritatem dabitur ei intellectus et operatio uirtutum,  qui non habet ipsum quod habet auferetur ab eo, id est qui habet fidem, et non habet caritatem, ipsa fides morietur in eo. Maiestatem, id est potestatem, dignitatem, Iudeos: oues uero populus gentium: dextrum, id est prosperum siue rectum: sinistrum, aduersum, siue penale, quia apud Deum nichil est sinistrum: cum autem esset in Bethania, id est in domo obedientie, hic domus pro mundo ponitur.

Mulier: id est futura Ecclesia: alabastrum, id est corpus hominis, per unguentum, ostendit fidem confessionis: caput Christi Deus Pater recumbens, idem Christus super Ecclesiam: pauperes semper habebitis, id est spiritualiter qui indigent doctrinam, siue corporaliter qui cibos indigent: me autem non semper  habebitis, ostendit secundum carnem: Ioseph uenditur in Aegyptum, XX argenteos ut satiaret famem corporis: Christus uenditus XXX argenteos, pro peccatis hominum, et fame fidei: oportunitas, id est, tempus congruum, per azimam sinceritatis mentis ostendit, bibam illum in regnum Patris mei uobiscum, id est in membris suis in regnum, id est in Ecclesia percutiam pastorem, id est Christi: dispergentur oues, id sunt apostoli, precedam uos in Galileam, hoc est relictos Iudeos abiit ad gentes: si possibile est transeat a me calix iste, id est passio, hoc dixit pro parte carnis, per gladium ostendit uerbum diuinum. Amputa auriculam, id est amputatum auditum Iudeorum, in munditiam Iudeorum accepit ut nostram immunditiam purgaret, flagellatus  tenuit, ut nos de flagellis peccatorum liberaret: sicut Adam extendit palmam in lignum uite, ita et Iudei extenderunt palmas in Christo proinde et Christus, extendit palmas in ligno crucis ut nos ab omni stimulo liberaret, per cantum galli ostendit refectionem Spiritus sancti: uinctus ductus ut uincula peccatorum nostrorum solueret.

Corbana Hebraice, Gazophilacia Grece, Latine diuitiarum custodia dicitur: per effusionem sanguinis Christi redemptum est humanum genus, per pretium sanguinis, emptus est ager ad sepulturam peregrinorum: Hyrus Pompeius est, Barrabas ductus in desertum, id est in infernum: alter immolatus, id est Christus pro peccato hominum: exuerunt Christum, id est expoliatum, a fide Iudeorum, induit  clamidem coccineo, id est Christum indutum fide gentium. Induitur clamidem coccineo, id est Christum indutum fide gentium aliter per coccineum clamidem, ostendit effusionem sanguinis ipsius siue martyrium, exuerunt eum clamide, et induerunt eum uestimentis suis, ostendit in fine mundi conuersionem Iudeorum.

Milites qui diuiserunt uestimenta eius: figuram tenent Euangelii, qui diuiserunt inter se doctrinam Christi, per scissionem ueli ostendit scissionem regni Iudeorum: Alio modo uelum scissum est, ostendit scissionem legis littere per reuelationem Spiritus sancti, uel ascensionem Christi scissi sunt celi humano generi: terra mota, ostendit gratiam Dei, commota de Iudeis ad gentes, petre scisse,  hoc sunt corda gentium, scissa ad fidem: Monumenta aperta, id est corda ad fidem.

Monumentum, id est Ecclesia ex gentibus: Nouum ostendit, quia non fuit ante predicatum uerbum Dei gentibus, excisum monumentum in petra, ostendit Ecclesiam scissam, de duritia gentilitatis, lapidem uolutum ad ostium monumenti, ostendit duritiam in corda Iudeorum.

uesper sabbathi: id est fine mundi, prima sabbathi ostendit diem resurrectionis, reuoluto lapide, significat reuolutam duritiam Iudeorum in futurum, per fulgorem, ostendit terrorem, per candorem uestimenti ostendit consolationem recorrectionis, in Galilea, in monte, ostendit de populo Iudeorum ad gentes.



IN EuANGELIUM MARCI.


 Initium Euangelii Iesu Christi Filii Dei. Quod dicit Filii Dei, ostendit natiuitatem secundum diuinitatem secundum carnem, ostendit dum dicit Iesu, ecce mitto, id est uox patris: Angelum meum, id est Ioannem: ante faciem tuam, id est, precursorem Christi, notitam eius facientem uox Ioannis est, clamans, Christus est in deserto significat Iudeos, a lege, et a regno a sacerdotio derelictos, parate uiam, id est corda, siue opera, rectas facite eius semitas,  id est cogitationes cordis uestri, per baptismum aque, ostendit ablutionem corporis et anime, baptismum penitentie, remissio est peccatorum, uenit in domum Simonis Andree, id est, ad Iudeos, diluculo ualde surgens, ostendit aduentum Christi, et initium Noui Testamenti, abiit in desertum locum, id est ad Iudeos, ibique orabat, id est, ibi predicabat.

Non possit in ciuitatem introire. Hoc propter frequentiam  populi, per paraliticum ostendit humanum genus, per lectum, corpus: A quatuor portabatur, hoc sunt quatuor elementa per quem constat homo, aut in quatuor ordines Euangelii: aut in quatuor uirtutes anime, id est fortitudo; iustitia, prudentia et temperantia; fortitudo est pugnare contra uitia, iustitia est diligere Deum ex toto corde et proximum sicut seipsum, prudentia est prouidere futura, temperantia est omni ire, imponere motum, nudauerunt tectum, id est historiam legis patefacientes, submisserunt grabatum, ostendit denudatam litteram legis, manifestum sensum Euangelii, precepit eis ut in nauicula sibi deseruirent, id est Ecclesia predicarent.

Ascendit in montem, significat ascensionem eius  cum carne in celum, tonans, Christus est, filii tonitrui, Apostoli sunt: Nubes prophete, pluuia predicatio est, lucerna sub modio, id est qui pro cupiditate seculi docet, sub lecto, id est obscuritate delinquentium non est absconditum quod non manifestetur, occulta lege Iudeorum, que manifestata est gentibus, homo qui seminauit, ostendit doctorem, quod seminauit, id est uerbum diuinum, in terra, in corde hominum, dormientem, id est nescientem, per noctem aduersitatem siue ignorantiam ostendit, per diem uero prosperitas siue scientia ostendit, per germen, compunctionem cordis, per herbam fidem operum, per spicam, perfectionem operationis, plenum fructum in spica, ostendit consummationem operum, per falcem amputatio, presentis  uite et consummatio seculi, dimittente turba Iuderoum habiit in nauem, id est in Ecclesiam ex gentibus: Alie nauis erant cum illo, id est diuersas Ecclesias hereticorum: per procellam uenti: ostendit persecutiones contra fideles, fluctus mittebat, ut impleretur nauis, ostendit persecutionem antichristi, seu seuissimam, ut prope abnegationem ueniant.

Multi dilecti a Deo, perseuerant in fidem, dormire Christum in puppe, ostendit probationem fidelium in persecutionem, excitant eum, id est inuocant eum in persecutionem, in adiutorium sibi, facta est tranquillitas magna, id est post persecutionem antichristi et post resurrectionem, homo habens spiritum immundum significat humanum genus, catenas disrumpens, ostendit gentes preuaricantes legem  nature sue: siue doctrinam philosophorum, sic et Iudei disrumpentes litteram legis siue prophetiam: concidit lapidibus, ostendit populum gentium adorantes lapides: homo sedens, uestitus ad fidem Iesu, ostendit uestitum fide et caritate, sana mente, id est pura atque sincera mente. Erogauerat substantiam suam in medicis, id est quia totam fidem et conuersationem et spem suam in philosophis posuerat.

Misit binos: ostendit duo testamenta, ut eadem ubique predicent, similiter et quia caritas in minus duo non consistit: per uirgam, consolationem, siue disciplinam, ostenditur ut Paulus ait: quid uultis uirga ueniam ad uos, an in spiritu mansuetudinis et consolationis: calciati sandalibus pro tribus causis,  propter spinas, id est pro obligatione diuitiarum, uel sollicitudine seculi, propter frigorem, id est pro cupiditate mentis aut infidelitate, propter serpentes, id est propter doctrinam hereticorum.

Non duobus tunicis id est non dupla mente, nec dubietate inter fidem et infidelitatem, non dupla fiducia in nouo aut in ueteri: Non sicut simulares qui ab hominibus laudem querunt, per cenam quam non subsequitur prandium, consummatio seculi, qui ueniente Christo consummationem suam uidit, iam preteriit hora, id est littera legis, unde ait, uetera transierum et ecce facta sunt noua.

Naues in medio maris: id est Ecclesia in fluctuatione mundi: iehsu solus in mare, significat solus natus in terra sine tactu: uentus contrarius, ostendit persecutionem  diaboli post ascensionem Christi in Apostolos: uoluit preterire eos, ostendit ad probandos eos: Genesareth portum aptum interpretatur, abiit in partes Tyri et Sidonis, id est ad gentes, ingressus in domo, id est in mundum.

Neminem uoluit scire, ostendit humilitatem: Non potuit latere, id est quia opera eius manifesta sunt semper. per mulierem intelligitur primitiua Ecclesia, procedit ante pedes Iesu, Apostoli sunt: sine prius saturare filios, id est Iudeos, ut percipiant mandata legis Euangelii: etsi indigne iudicauerint regnum Dei, tunc accipiant gentes illud: inuenit puellam iacentem super lectum, id est inuenit eam in pristino. . . . . . corporis sui: surdum et mutum, ostendit humanum genus, surdus erat quia non audiebat  mandata Dei; nec dicere ualebat mutus, quia confessionem laudis reddere non ualebat, et confessionem fidei non habebat, educite eum extra turbam ostendit remotam uitam, quia in remotione semper cognoscit homo cecitatem peccatorum suorum. Aliter educite eum de turba peccatorum ad pristinam conuersationem bone nature.

Misit digitos in aures cordis eius et aperuit os eius in confessione fidei, suspiciens in celo, ostendit ut omnes laudes Deo referrent: ingemuit, id est pro peccatis generis humani que in mundo eminebat: Aliter, ut exemplum daret nobis ut cum supplicationibus rogemus Deum: per cecum genus humanum ostendit, qui adduxerunt eum ad Iesum, ostendit doctores.

 Aprehensa manu, id est dedit operationem: Eduxit eum extra uicum, ostendit remotionem contemplationis uite siue extra pristinam conuersationem: expuens in oculos, per sputum, incarnationem Christi ostenditur per quam inluminatus est genus humanum: impositis manibus, id est dedit adiutorium operationis.

uideo homines uelut arbores, hic ostendit exemplum humilitatis ut nullus extollatur de uirtutibus, sed minorem et inferiorem se existimet omnibus. Iterum imposuit manus super oculos: et aperti sunt, ostendit quia aperuit corda hominum ut uiderent scientiam Dei clare et sine dubio crederent: restitus est id est in bonis operibus.

 Misit illum in domum suam, id est reuocauit illum ad pristinam mundane nature: discensio Christi de monte, ostendit eius discensionem e celis: hic discipuli, ordinem tenent Prophetarum uel Patriarcharum: turbe inquirentes ab eis, aduentum Christi ostendit: Quod turbe, legem a Prophetis et Patriarchis conquirebatur: salutabant eum, hic salutem pro humilitate intelligitur: qui adtulit filium suum, ordinem tenet Patriarcharum filius genus humanum ostendit: per spumam superbiam ostendit: per stridorem dentium, per arescere auaritiam, ostendit discipuli non potuerunt curare: hic discipuli figuram tenent Patriarcharum, quia neque Prophete neque Patriarche potuerunt curare humanum genus, nisi ueniens Christus suo sanguine redemit  illum, ut ait Propheta frater non redemit, id est Moyses per legem redemit.

Homo, id est Christus: Ab infantia, id est prima etate generis humani: dixit pater infanti; Credo, adiuua incredulitate mea, ostendit dixisse, si deest fides adauge, multum discerpens eum: ostendit quia quando uidit diabolum erasurum de terra in fine mundi: tunc datur illi potestas, ut faciat quantum uult propter electos Dei: cum uidit se de uno quoque hominem per confessionem et penitentiam expelli, tunc contra illos plus suscitauit uitia et crudelissimas impugnationes, factus est uelut mortuus: hic exemplum ostendit purgatum hominem, id est qui per confessionem et penitentiam, mortificat semetipsum: hic uidetur duo miracula fecisse iehsu,  a demonio curauit et quasi mortuum suscitauit: sic suscitauit genus humanum a morte peccatorum, et liberauit a demonio seruitutis, per molam circuitus seculi ostenditur: per asinum immunditia peccatorum.

Mergere in mare, id est humiliare se in sacculo per penitentiam uel perire in properio peccato: quia leuius est pro se solo penam sustinere, quam et alii a regno Dei disturbent: per uermes ostendit sera penitentes, semper comedit illum in pena quia dum spatium habuit non emendauit, omnis igne salietur: per ignem accensio Spiritus sancti intelligitur, quia sicut omnis caro periit sine sal, ita et omnis homo sine scientia uerbi Dei infatuetur: habete salem in uobis, id est habete sapientiam Dei in uobis: uenit  in finibus Iude, ostendit in futurum reuersos ad fidem Christi Iudeos.

Ultra Iordanem id est ad gratiam baptismi: sinite paruulos uenire ad me, hic paruuli tenent figuram gentium: discipuli qui prohibebant, figuram tenent Iudeorum, camelos per foramen acus non posset transire, nisi depositis oneribus, sic et Iudei nisi deposita onera peccatorum, siue diuitias non possunt intrare in regnum Dei: quid relinquit Petrus qui dixit: nos omnia relinquimus, ostendit quia multum relinquit homo, qui semetipsum postponit, precedat eos, id est precedat oues suas exemplis: per calicem, ostendit passionem, per baptismum mortificationem siue dormitationem Ecclesie: sicut  Adam per tres peccauit, id est concupiuit preuaricauit, superbe egit: ita et Christus tres dies fuit in sepulcro: similiter et proinde, ter mergitur homo sub unda baptismi: unde ait Apostolus consepulti enim sumus cum Christo per baptismum: in morte enim ipsius baptizati sumus, qui uoluerit in uobis primus esse: erit omnium seruus, hic ostendit doctores Ecclesie: cecus tenet figuram gentium, sedebat iuxta uiam, id est iuxta fidem.

Clamabat ad Iesum, miserere mei: Moralem sensum, cum incumbemus in oratione, tunc turba fantasma, mentes fidelium increpant, ut taceant dum uolunt nos excludere ab oratione perseuerantibus nobis: tunc iehsu stans secus nos: stare enim diuinitatis est; transire uero humanitatis est: precepit  illos uocare, id est per predicationem apostolorum: uocat gentes ad fidem: proiecit uestimenta sua, id est pristinam conuersationem suam: exiliens, id est de ignorantia ad scientiam de infidelitate ad fidem: inuenietis pullum alligatum ostendit gentes alligatas, cum culpa peccatorum: super quem nemo sedit, id est ubi nullus doctor predicauit: soluite et adducite ad me, id est per predicationem adducite ad fidem, uidit arborem fici, ostendit quia longe erat fides Iudeorum a Christo.

Non erat tempus ficorum, id est non erat tempus Iudeorum ut crederent, quod se indigne iudicauerunt, regnum non sciebat uas transferre per templum, qui corda fidelium: Non uult Christus aliud fieri opus, uel transire nisi quod sanctum est: tradi  eam colonis, id est custodire legem: torcular, hoc est templum Salomonis: Aliter ostendit martyrium: uenit ad synagogam; synagoga sepe custodia angelorum: turrem, hoc est lex: eiecerunt eum extra uineam, id est de Iudeis ad gentes. Aliter de ciuitate Ierosolima in montem Caluarie.

uidua misit duos nummos, quod est quadrans, per quos intelligit hominem quadrantem qui se Deo obtulit: quecumque petieritis, credentes in oratione, fiet uobis: quomodo sic sanctus Paulus dicit: ter rogaui Dominum pro stimulo et non recessit a me: diabolus petiit ut temptaret Iob, et permisit eum Deus; Paulus non est exauditus, ut per ipsum stimulum coronaretur: diabolus exauditus est, ut per eius temptationes Iob coronaretur: proinde Apostolus  ait, nescimus quid petamus, nisi Christum qui interpellat pro nobis: gens aduersus gentem, id est paganorum aduersus Christianorum: Moraliter caro aduersus animam: regnum diaboli contra regnum Christi, uitia carnis aduersus spiritum bone operationis: terre motus, id est de infidelitate ad fidem, id est corpus siue anima audiendi uerbum Dei: stantibus propter me in testimonium illis, id est si crediderint testimonium uestrum: erit illis ad uitam, etsi non crediderint erit illis ad penam.

De die et hora nemo scit: Nisi pater, ostendit pro parte corporis, quia corpus Christi Ecclesia est: quod dicit nescitis tempus, id est exitum uniuscuiusque siue consummationem seculi.

 Homo peregre profectus est, id est, Christus de mundo cum carne ad celum: reliquit domum suam, id est Ecclesiam: doctoribus uniuscuiusque operis, id est uniuscuiusque gratie uirtutis: per genitorem, Episcopum ostendit, siue doctorem, sero super Sodomam pluit ignis et sulphor de celo: media nocte percussa est Aegyptus in primogenitis suis: mane subuersa est Sodoma et ascendit fauilla eius usque ad celum: ne ueniat repente, inueniat uos dormientes, id est in ignorantia seu in securitate negligentie.

Fretus alabastrum: significat corpus Christi uulneratum in cruce, per unguentum confessio fidei ostenditur: caput Christi Deus Pater est; querebat oportune ut traderet eum, ostendit quia oportune  tempus aduenerat ad perditionem Iudeorum, siue Iudee, et oportunitas redemptionis Ecclesie: primo die azimorum, id est die iouis azima sinceritatis est facta est Ecclesia, transitus quatuor modis dicitur, id est de mundo ad patrem, de Iudeis ad gentes, et nos de infidelitate ad fidem, de morte ad uitam.

Homo languenam aque baiulans, figuram tenet Apostolorum, siue successorum et baptizatorum per quos baptismum efficitur, languena baptismum Trinitatis significat: Pascha manducare cum discipulis suis; ostendit se cum discipulis ad Iudeos: Aliter manducat in membris suis qui est Ecclesia: per cenaculum altior uita ostenditur: per stratum magnum amplectitudo Ecclesie ostendit: Agnum immolatum in Aegyptum: ostendit immolatum in Nouo Testamento  mysterium corporis et sanguinis, quod uetus sacrificium Iudeorum recessit, id est sanguis hircorum et taurorum: nam nostrum sacrificium quod uinum dicitur Melchisedech oblatum est reuertente Abraham de cede: pro quid sigillatim interrogabant, ostendit ut nullus confidat de conscientia sua: relicto syndone fugiit nudus ab eis, ostendit relicta malitia Iudeorum; nudus fugiit, ostendit quod Apostoli nudi a superstitionibus Iudeorum abierunt ad gentes, calefaciebat se Petrus ad ignem, significat tepiditatem Apostolorum et suam negationem et infidelitatem Iudeorum.

uidebunt filium hominis sedentem a dextris uirtutis, ostendit quia uidit illum Stephanus: uidit et Saulus quando prostratus fuit in uia: uiderunt et  alii plures. Pilatus interpretatur os malleatoris: qui format non formatur, ita et persecutores formant animas iustorum ad regnum celorum; ipsi informes remanserunt a gratia Dei, spineam coronam Dominus in se suscepit, ut spinas peccatorum nostrorum ablueret, unde dictum est Ade: spine et tribuli germinentur tibi: de tertia hora quod dicit iehsu  crucifixum, ostendit eum iudicatum ut crucifigeretur: sexta hora leuatus est in cruce: eli eli lemasabactani, quod est Deus Deus meus quare me dereliquisti, ostendit pro parte carnis, non secundum diuinitatem reliquid, quia unitas est potestatis, reliquid carne filii ad hora in passione, ut per proprium filium adoptatos filios haberet: sicut spongia plenas cauernas aceto ita et Iudei pleni erant superstitionibus et acerua doctrina: Ioseph figuram tenet primitiue Ecclesie, ex gentibus mercatus est syndonem per pretium, sindone ostendit confessione fidei: per syndonem ostendit mortificationem Ecclesie siue gratia baptizatorum, inuolutum corpus Iesu in sindone nouo, id est circumdato Christi Ecclesia et reuocationem regenerationis: per monumentum  et sindonem, ostendit altare in quo corpus Christi ponitur: Aliter Ecclesia, qui receperunt Christum per fidem in cordibus suis, siue manducandum corpus illius et sumendum sanguinem eius: petra Christus est.

Monumentum scissum, petra ostendit Ecclesia edificata de latere, Christi: Aduoluit lapidem ad ostium monumenti: ostendit absconsum Christum in lege et prophetia, reuolutum lapidem ostendit apertam historiam legis, Christum, in nouo testamento: Non est hic, id est non est apud Iudeos, id est sed apud gentes: Ite, dicite discipulis et Petro: Nominat pro negatione, ut non disperaret et pro principatu Apostolati.

Maria, de qua eiecerat septem demonia Per septem  demonia ostendit totam uitam illius inquinatam, quia per septem dies uoluitur: predicate Euangelium omni creature, id est omni homini quia homo partem habet cum alia creatura, cum angelis intelligere uel discernere, cum iumentis uidere et sentire, cum arboribus uiuere: lignum uiuit ex uiriditate, sic et homo per iuuentutem, cum lapidibus esse, quia sicut lapides, sunt et homines credentes.

Demonia eiicient: siue spiritaliter siue corporaliter; linguis nouis loquentur, siue diuersis linguis: Noua lingua predicatio Euangelii est, serpentes tollent, id est ueneno serpentino siue doctrina hereticorum, si mortiferum biberint non eos nocebit, nec doctrina hereticorum: super egros manus, id est siue corporis siue anime: tres legimus cum corpore  de mundo adsumptos in celo: Dominus eleuatus est a sua uirtute, quia nec per concubitum genitus, nec per concubitum generans, sed ex uirgine natus est: Enoch ablatus est, quia per concubitum generans: Elias cum curro raptus est, quia per concubitum genitus est non per concubitum generans quia uirgo permansit.



IN EuANGELIUM LUCAE.


 Lucas ipse consurgens, Syrus natione Antiochensis, arte medicus, discipulus Apostolorum: secutus est Paulum seruiens Deo sine crimine: nunquam habens uxorem; LXXXIII annorum obiit in Bithinia plenus Spiritu sancto, sepultus in Constantinopoli. In Achaia, Greca lingua Euangelium scripsit: Mattheus  scripsit Iudeis fidelibus: Marcus penitentibus: Iohannes perfectis: Lucas Grecis fidelibus.

Fuit in diebus Herodis, et reliqua. Hic impleuit ordinem, dixit regem et regionem in qua fuit, sacerdotem et gentem eius et uxorem ipsius indicat: de uice Abia, id est in diebus Domini; Zacarias memor Domini interpretatur: cui apparuit Angelus Domini ad dextris altaris, ostendit quod ei quia memor Domini est demonstratur mysterium Dei: Abia pater Domini interpretatur, aptum fuit ut in tempore officii. Patris Domini ceptus esse iste qui patrem Dominum predicasset: Elizabeth: Dei mei saturitas interpretatur: figuram Marie portat, que plena Deo fuit, et ambo iusti coram Domino non coram hominibus, quia olim sterilis in lege maledictus  fuit: Incedentes in omnibus mandatis, id est totam legem seruabant.

Non erat illis filius, quia Elizabeth sterilis, et ambo perseuerant in diebus suis: Ideo he due cause, memorat testimonium, maior fuisset uirtus: ingressus Zacarias in templum, id est Christus in Mariam, populus orat, idem primum rogat Zacariam populus, id est libertatem de captiuitate: apparuit ei angelus, non dixit uenit, quia ibi ante fuit: Zacarias turbatus est, id est quia Iudei turbabantur adueniente Christo: exaudita est oratio tua, id est magis quam petisti: rogasti pro liberatione plebis et donatus est tibi precursor et multi in natiuitate eius gaudebunt quia post perditionem gaudebunt in uitam eternam: quia ipse dixit ecce agnus Dei et  reliqua: precedit Christum, ante baptizatur et predicauit ante conspectum, ante natus et mortuus: sex causas, quia sex menses inter eos erant: ego sum Gabriel, id est fortitudo Dei: concepit Elizabeth, non dixit de Zacaria: cognouit uxorem suam: quia defecit ab eis uoluntas desiderii: et occultabat se propter pudicitiam: ut probaret quod conceperat si uerum fuisset: mensibus quinque, id est u milia seculi siue quinque libri Moysi.

Auferte obprobrium meum, id est sterilitatis obprobrium et conceptionis in senectute inter homines, quia non fuit obprobrium apud Deum sicut in sexto mense missus est Gabriel a Domino in ciuitate ita in sexto milliario mundi missus est Christus: Ioseph saluator interpretatur qui saluauit Aegyptum de  fame: siue Maria; benedixit, id est a carne Christi: turbata autem quia nesciebat, si preterito an futuro quod angelus dixit: Spiritus sanctus uenit in te; Spiritus nomen est, omnis gratie quando inspiratur quomodo agnouit Maria quod dixit angelus, uel dum plena erat spiritu sciebat quod angelus locutus est ei: uirtus altissimi obumbrauit tibi, id est abscondit te in Aegypto fugiendo: cognata tua ideo dicitur, que Elizabeth de tribu Leui fuit, id est de tribu Dei: ecce ancilla Domini ut dicit, filius ancille tue.

Abiit in montem cum festinatione: qui omnis uoluntatem Dei implere: festinare debent: exultauit infans in utero matris eius, id est honorauit filius filium sicut honorauit mulier mulierem. Exclamauit  uoce magna. Aptum fuit quia de Ioanne dictum est uox clamantis in deserto: Iohannes est nomen eius; cur non dixit Iohannis erit? quia ab angelo uocatus est antequam conciperetur, et mirati sunt, id est conuenientia inter patrem et matrem: benedictus Dominus noster bonitatem Dei dum rogauit Zacarias pro liberatione plebis, illi precursor donatum est: Erexit cornu salutis, id est Christus quia cornu nec caro est nec ossus: sic et Christus nec caro nec caro est: tantum diuinitas, puer crescebat, id est corpore: hec descriptio prima facta est, id est Romanis, quia Iulius primus regnauit Romanis, sed non tenuit uniuersum mundum: et post eum regnauit Augustum, post Augustum Tiberius, in tempore Augusti et Tiberii tempus Christi completurus baptismum  suum: quia quinto decimo anno de regno Augusti uenerunt in uno curro ad ciuitatem suam Augustus et filius eius Tiberius post quam adsuerunt agnum mundi, ostendit quod in regno eius nasceretur ipse, qui regnaret in uniuerso mundo et pater unitatem filii sui uoluntatem, ipso tempore apparuit circulus ereus erga solem, ostenditur nascitur in tempore eius, cuius potestas et pulchritudo et lux et sapientia, circumdedisset omnem potentiam: primam pulchritudinem lucem et sapientiam: ipso tempore fluxit fons oleum a tabernaculo meritoria tota die, usque ad uesperum: ostendit quod nascitur in tempore eius, a quo fluxisset fons olei, id est spiritalis unctio per totum Euangelium usque in fine mundi: Augustus patrem figurat, Tiberius filium:  propterea census datur ut sciret rex numerum hominum et magnitudinem a Perside Syrie, ostendit locum de quo Christus fuit, ut prophetarent singuli in sua, ciuitatem ostendit, ut nullus extra Ecclesiam, censum Deo reddat: positus in presepio, id est corpus Christi super altare: bos et asinus in presepio Christi ostendit gentes et Iudeos communicare super altare: locus in diuersorio, id est domus inter duos muros, duas ianuas habet: figuram Ecclesie, inter paradisum et mundum, exercitus militum ostendit ducem Christum sequere: pastores loquebantur, aptum fuit ut pastores loquebantur, aptum fuit ut pastores testimonium darent: de uero agno: transeamus in Bethleem ostendit nobis non aspicere retro, nec ad dexteram nec ad leuam nisi ad  Christum: inuenerunt Mariam, Ioseph et infantem, per hos tres sanatus est mundus.

Maria conseruabat omnia uerba hec, id est quod angelus ei dixit, postquam consummati sunt dies octo ut circumcideretur: et in octaua beatitudine, ostendit passionem Christi dum dicitur: beati qui persecutionem patiuntur: circumcisio Christi die octauo, ostendit sanguinem martyrum, usque in diem iudicii: siue quia impleuit legem et non soluit: postquam impleti sunt dies purgationis eius, id est duodecim dies de puero, de puella triginta in lege fuit ut mulier non intret in Ecclesiam: par turturum, aut duos pullos columbarum, per seuitia turturis ostendit esse prudentiam sicut serpentes, per  columbam simplices esse: par, ostendit totum se homo offerat Deo, reuelationem gentium, id est gloriam fidei: ecce positus in ruinam, id est his qui non credunt in resurrectionem: his qui credunt in eum et signum, id est Euangelium: ueni separare hominem aduersus matrem et reliqua: Ut ipse ait, que est mater mea? beatus ille uenter qui te portabit, et reliqua, id est ut multi bonas cogitationes cogitent: dum non sola Maria mater Christi est.

Et tuam ipsius animam pertranseat gladius, id est sermo Dei, siue passio Christi, uixerat cum uiro suo annos septem, id est synagoga cum eptatico, et non discedebat de templo, id est quia non debet Ecclesia discedere de celo: puer autem crescebat, id est corpore et confortabatur, id est Spiritu: cum esset  duodecim annorum, id est duodecim tribus qui uenerunt ad Christum: post triduum inuenerunt eum: Pater, id est Ecclesia, et mater, id est synagoga, qui querebant eum per tres leges et non inuenerunt eum, nisi per Euangelium: et erat illis subditus, ostendit filius hominis non uenit ministrari sed ministrare.

Ab anno quinto decimo Tiberii Cesaris, primus rex, primus preses in natiuitate Christi memorantur, id est dum non ceperant docere: Nunc autem rex quartus Tetrarcha commemoratur, dum ad predicationem et ad baptismum uenit: rex significat Christum, et quatuor Tetrarche ostendunt quatuor Euangelia: duos sacerdotes est duas leges: per senum numerum, factus est mundus: primus rex  de Romanis, ostendit unitatem regni Romanorum, et quartus Tetrarcha super Iudeos, ostendit diuisionem regni Iudeorum: factum est uerbum Domini super Iohannem, uade et predica baptismum uallis implebitur, id est Iudei et gentes: Montes et colles humiliabuntur, id est qui se humiliat exaltat: et erunt praua indirecta, id est qui fuit luxuriosus, sit castus: et aspera in uias planas, id est qui superbus sit humilis. uidebit omnis caro salutare Dei, id est Iudei et gentes, uiri et mulieres.

uenit a Nazareth: in qua nutritus est, ostendit Ecclesia in qua nutritus sit, homo non obliuiscatur; et surrexit legere, hic ostendit si in iuniori reuelatum fuerit, senior taceat, id est Euangelista et pentateucum: surgit et Petrus in medio discipulorum  stetit, ostendit quod non reddendum predicandum est, propter unxit me, id est non oleum commune, sed spiritale: euangelizare pauperibus, id est ut beati pauperes spiritu, et captiuis redemptionem, id est Iudeis de Faraone, et gentes de diabolo: cecis uisum, id est Iudeis et gentibus: dimitte confractos, id est Iudeos: Lutum fabricandum et gentes idolis suplicando: anno Domini, id est quia annos quatuor tempora habet, ostendit quatuor Euangelistas: et duodecim menses, duodecim Apostolos ostendit: et diem retributionis, id est dies iudicii: ad litteram, hodie impleta est scriptura in auribus uestris.

Multe uidue erant in Isrel, id est Ecclesia: Elias significat Christum: Naman Syrus, significat gentes:  filia, id est nagoga: Giezi, id est Ecclesia: habens demonium, id est idolis credendum: Quid nobis et tibi? id est nobis tormenta tibi gloriam: secus stagnum, id est secus legem: due naues, id est duas Ecclesias: duc in altum, id est Christum ascendentem in celum: tota die laborantes nichil cepimus, id est per ueterem legem nullum duximus ad uitam: Impleuerunt ambas naues, id est quia per Ecclesiam et synagogam conuertit: ita ut mergerentur, id est homo qui diuitias: et paupertatem non sustinet: exi a me, Domine, quia peccator sum, ostendit, id est non exiuit Dominus, quia non deserit ueram humilitatem.

Noli timere, id est non timeat peccator medicum: ambulabat magis sermo de illo, id est sanitatis et  doctrine quando orabat ostendit theoricam uitam, quando sonabat, ostendit actualem uitam: per tegulas, id est per diuinitatem: surge et ambula, ostendit resurrectionem omnium: exiuit in monte orare: et discedit ad turbas, ostendit de theoretica et actuale, in unum.

Quatuor beatitudines leguntur, quia quatuor uirtutes cardinales continentur: caudes, Latine dicitur cordis: iste quatuor lenes, ostenduntur quatuor partes mundi: Item octo ad octo animas pertinet qui fuerunt in arca Ne, per quas omne genus humanum, ostendit mercis uestra multa est in gloria, id est pro predicatione, persecutione et patientia: secundum hec faciebant patres eorum Prophetas, id est odiebant, exprobrabant et eiiciebant nomina  eorum, id est qui habetis consolationem uestram, et non Deo gratias agitis. Non Deo sed diuitiis uestris: ue uobis cum benedixerint homines, id est inimicis uestris: Nihil disperantes quod uos habetis date, ut in gloria recipiatis mercedem a Domino.

Nunquid potest cecus cecum ducere, id est stultus stultum docere: ambo in foueam cadent, id est in perditionem: Ibat in ciuitatem quod dicitur Naum, ostendit post sanatum infirmum, suscitauit mortuum, quia infirmitas preceditmortem: filius unicus matris, id est Adam de terra portatur a quatuor, id est a quatuor elementis, unde homo est: tangitur locus a Deo, id est lignum crucis, quia periit Adam per lignum: Homo a terra portatur, quando sola terrena cogitat, siue quando eger est et ambulare  non potest; ab aqua portatur, quando luxuriare cogitat, siue quando pro nimio frigore corpus tangi non potest: ab ere portatur, quando omnia pro laude humana agit, siue quando pro egritudine flare non potest: ab igne portatur quando auaritiam cogitat, siue quando pro nimia febre, tangi non potest: tres mortuos suscitauit Dominus, id est filium unius matris, et filiam principis et Lazarum, primum in domo, id est in cogitatione: secundo in porta, id est in uerbo: tertium de monumento, id est in opere, qui minor est in regno Dei, maior est illo, id est Christus, quia angeli nati non sunt: ut dicat minuisti eum paulo minus ab angelis: tamen Christus maior est Ioanne regnante cum patre iustificata  est sapientia a filiis suis, id est populi et publicani, iustificauerunt Deum.

Alabastrum unguenti, id est corpus cum fide: stans retro, id est post ascensionem Domini: secus pedes, id est Apostolorum: lacrymas rigabat, id est caritas interna in Deo: capilli, id est superflui cibi, et uestimentum dare: osculat pedes eius, id est cum omnibus pacem habere: Unus debebat denarios quingentos, id est peccata gentium commissa per quinque sensus: Alius quinquaginta, id est peccata Iudeorum: Ista mulier Maria Magdalena fuit de qua eiecta sunt septem demonia: quis est qui peccata dimittit? id est potentia diuina et uirtus: ista Maria figurat Ecclesiam de qua eiecit septem uitia, quod in septem dies peccauit homo.

 uir quidam, id est populus gentium: temporibus multis, id est a principio mundi: uestimentum non induebatur, id est fide. Nec manebat in domo, id est in Ecclesia: sed in monumentis, id est consuetudo peccandi: catenis pedibus, id est lex nature et littere: sedente, id est in fide; post baptismum: uestitum, id est in immortalitatem: ad pedes eius, id est ad Apostolos: dimisit illum et dixit redi in domum tuam, ostendit de theorica, non uenire ad actuale.

Mulier, id est Ecclesia: fluxum sanguinis, id est lex nature: ab annis duodecim, id est due etates.

Tangit fimbriam uestimenti eius, id est credidit in minimum mandatum Christi: quis est qui me tetigit, id est qui me credidit: uirtutem de me exisse,  id est ad probatum qui fidem habuit: Petrus et Iohannes et Iacobus, id est fides, spes, caritas: pater, id est episcopus: mater, Ecclesia: castella et ciuitates, id est serui et Domini; narrauerunt ei que fecerant: dies cepit declinare, id est fieri nox; dimittit, turbam Iudeos.

uos date illis manducare, id est predicate gentibus, benedixit, id est Euangelium: fregit, id est ad litteram: oportet filium hominis malta pati, id est mori: nauigantes ex politia periculo nauigii, qui tranquillitatem post uidit periculum, excessus eius multa pati sequenti die, id est in secunda lege: uir de turba exclamauit, id est Abraham: filius unicus, id est omne genus: subito clamans, id est irascens, et elidit in adulatione proximi: dissipat eum, id est  in desperatione, cum spuma, id est cum stultitia: manum super aratrum, id est opus super Euangelium: retro, id est in mundo: uomeres, id est caritas: quatuor boues, id est quatuor Euangeliste: designauit Dominus alios septuaginta discipulos, sicut Moyses elegit septuaginta presbyteros de duodecim tribus, id est ut septuaginta linguas qui diuisas erant per superbiam in unam linguam, per humilitatem adunare: binos animales in arca et duo discipuli ad predicationem, caritatem: ostendit nouum et uetus Testamentum: corpus et anima, uir et mulier, et duo discipuli.

Mitto uos sicut agnos inter lupos: Ego pastor, uos oues; lupi, id est Scribe et Pharisei. Demonia subiecta  sunt uobis, id est quod in lege non fuit in ore: super serpentes, id est super etnicos, quia serpens non occidit, sed uenenum doctrine effundit: scorpiones cum cauda et caput equale occidit: idem diabolus, qui initio et fine decipere uult: homo discendebat, id est mundus qui anathema dicitur: in latrones, id est demones: dispoliauerunt illum, id est de bona fide: flagellauerunt illum, id est peccare fecerunt eum: semiuiuum reliquerunt, id est uiuum corpus, conscientiam et animam mortuam: sacerdos, id est Aaron: Leuita, id est tribus Leui cum lege sua: Samaritanus, id est Christus: qui est de suburbanis Samarie; ipse interpretatur custos, quia de Christo Deo: custodiens paruulos Dominus: alligauit uulnera eius, id est per penitentiam strinxit  peccata: infundit oleo et uino, seueritate et suauitate scripture premio et pena: in iumentum suum, id est in corpus suum; quia per passionem humanum genus perduxit ad stabulum, id est ad Ecclesiam: duos denarios, id est duas leges: dedit stabulario, id est ordo doctorum: quodcumque super erogaueris, id est quodcumque feceris per diligentiam tuam, de doctrina hominum, ego reuertens, id est ad iudicium reddam tibi: Marta, id est Ecclesia actualis.

Maria, id est Ecclesia theorica, que uerba Christi semper audit: Marta dixit: ut soror sua se adiuuasse quia opus est, actiue uite ut ea contemplatiua debeat adiuuare: Amice, id est doctor Media nocte, id est in opportunitate: tres panes, ostendit fidem Trinitatis: Amicus meus, id est alius penitentiam  agens de uia, id est de mundo. Non habeo quod ponam ante eum, id est non scio docere eum: ostium clausum, id est ostium celi quod non aperit, nisi caritas pueri mei mecum sunt, id est uirtutes celestes: quod deforis est et intus, id est qui fecit corpus ipse fecit animam: date eleemosynam et omnia munda sunt: et si non dederitis immunda sunt omnia que habetis. Noli timere pusillus grex: id sunt Iudei dixerunt quia crediderunt: quod maledictus fuit in lege qui pauper fiebat.

Lumbi uestri precincti: ostendit castitatem: Lucerne ardentes, id est opera bona. Ut cum uenerit, id est in dolore: et pulsauerit, id est anima per mortem: et confestim aperiant, id est semper paratum esse: transiit et ministrabit illis, id est post iudicium uitam  eternam: ignem ueni mittere in terram, id est caritatem: et illi Galilei decim et octo significant, super quos ceciderit turris, id est spiritus sanctus, quia sylua missus dicitur: dimitte eam et hoc anno, id est Euangelium: fodiem circa illam, id est predicem, coffinus stercoris, peccata confiteri, in futuro, id est in diem iudicii: mulier, id est humanum genus: spiritu infirmitatis, id est fide et opera: annos decim et octo, id est due leges, siue qui non impleuerunt decem uerba legis et non crediderunt in resurrectionem quia octauo die fit, per tres senos, ostendit infirma fuit ante legem: sub lege, sub gratia: inclinata ad terram, id est terrena desideria: sursum respicere, id est quia celestia per penitentiam  non requirebat: uocauit ad se, id est per confessionem, et imposuit illi manum, id est bona exempla: curata est, spes sanitatis: prima sabbati, id est in futuram requiem: dicite uulpi illi, id est Herodes, quia diabolus animal est, interne habitat, uinea exterminat, ita Herodes diabolus exterminat uinea ut dicitur uinea de Aegypto transtulisti.

Homo hydropicus, id est humanum genus: fornicator, adprehensus sanauit, ostendit quod tum impetus fornicationis sanatur: homo, id est Deus Pater: cena magna, id est Euangelium, uocauit multos, id est Iudeos: misit seruum suum, id est Christum in carnem: parata sunt omnia, id est quod de Christo prophetata sunt: uillam emi, id est pro auaritia ad Christum non ueni: iuga boum, id est superbia:  aliter iuga boum quinque sensus, uel quinque libri Moysi: mulierem duxi, id est luxuriam: pauperes et debiles, id sunt qui cognoscunt peccata sua: ite in uias, id est ad gentes: compellite intrare, id est per confessionem: turrem edificare, id est Christum sequi, sumptus, id est abrenuntiare mundo: quis rex, id est Apostolos, committere bellum, id est compensationem operum: aduersus alium regem, id est aduersus Christum cum decim millia, id est cum operibus que sentit homo: cum uiginti millia, id est cum opera, que sunt in occulto, et in pala, legationem mittit, id est miserendo, eleemosynam dando, rogat que ad pacem sunt, ut est, non intres in iudicio cum seruo tuo, Domine: in terra, id est in diuitias: in sterquilinium, id est in paupertatem, mulier  quedam, id est diuitias, lucerna accensa, id est Euangelium: dragma inuenta in domo, id est peccator in Ecclesia conuersus: homo quidam, id est Deus Pater.

Duos filios, Iudeos et gentes, quia Iudeis prius data est lex: da mihi portionem, id est uitam presentem diuisit substantia, id est dedit libertatem arbitrii, utroque populo: peregre profectus est, id est a Deo: uiuendo luxuriose, id est idolis adorando: fame ualida, id est de uerbo Dei: uni ciuium, id est Philosopho: in uilla sua, id est in mundo: pascere porcos, id est ut more porcorum uixit: et de siliquis, id est implere uentrem, et non impinguescere: porci, id est stulti. Mercenarii patris mei, id est qui uiliores sunt serui Dei: panibus saturabuntur, id est doctrina:  peccaui in celo, ipsi dicunt hoc, qui diabolum patrem habent, qui peccauit in celo: misericordia motus, id est uenit in carne: ad seruos suos, id est ad postolos: stola Aprima, fides quam Adam perdidit: annulum, id est crux in frontem: calciamenta, id est Euangelium: uitulum saginatum, id est Christus ex duobus legibus mortuus erat: id est Adam: reuixit, id est per baptismum perierat, id est in disperatione: inuentus est, id est in spe: filius senior, id est Iudei: in agro, id est immundo desiderio: simphonias et choros, id est prophetia et Euangelio: duo serui, id est Isaias.

Lazarus mendicus: Nomen pauperis dicit, et diuitis non; homines bonos scriptos in celo et malos  non: uulneribus plenus, id est peccatis diues Iudeos significat: pauper gentes; canes doctores qui per linguam uulnera sanant in sinu Abrahe, id est in requie: sepultus in inferno, id est in littera: eleuans oculos suos, quia Iudei oculi fuerunt, id est boni uiuendo usque ad Christum: uidit, Abraham sic erit post iudicium de inferno, uident regnum Dei: ut maiorem penam habeant, et maiore gaudium: extremum digiti sui in aqua, id est qui modicas eleemosynas dant: crucior in hac flamma, id est in propria pena: caus magnum, id est confusio omnium rerum, siue uetus lex: recepisti bona in uita tua, id est bonum fecisti, recepisti: Lazarus mala, id est quia indicta de malis suis in uita sua recepit: quinque fratres, id est quinque libri Moysi obseruabant:  signum ex mortuis resurrexerit, id factum est in Christo resurgente: alii ex Iudeis crediderunt: si lapis molaris, id est si gentiles . . . ut equus molens non uidit cui seruit, siue Philosophos docet Philosophiam: que illi non prodest sed sancte Ecclesie: auge nobis fidem, id est dum auges mandatum.

Huic arbori moro, id est Euangelio, qui rubicundam Christi crucem nuntiat: sicut moro rubicundus est: eradicare, id est populo Iudaico et transplantare in populo gentili, id est arbor moro, fructus eius primus albus, postea rubicundus, deinde niger: ita diabolus, dum angelus albus fuit, niger in occisione Ade, rubeus in homicidio Cain et Abel: duo molentes, ostendit duas Ecclesias: uel duo testamenta iudex et uidua de semiplenis, et patientiam  habebit in illis sed non semper tacebunt: duo ascenderunt, unus magnificabat sanctitatem suam et perdiderat eam: alter magnificabat peccata sua, et perierunt: ieiuno bis in sabbatho, id est absque cibo et muliere: quid faciam ut uitam eternam habeam, id est ut supra dictum, talium est regnum Dei: et ita Nichodimus similiter cogitabat: quomodo potest homo iterum renasci: non occides et reliqua: quare hec dixit, quia in ipso corruit: cum adpropinquaret hiericho, id est cum uenit ad incarnationem.

uir nomine Zacheus, id est Iudeus fuit et Iudeos significat, interpretatur iustificatus, sicut Iudei se iustificant: propter turbam, id est diuitiarum et uitiorum: in arbore, id est crucis: dimidio bonorum, id est substantie mee, do pauperibus, id est frange  esurienti panem tuum: et si quid fraudaui, reddam quadruplum, hoc in lege de animabus dictum et in Euangelio de omni creatura dicitur: homo nobilis, id est Christus abiit in regionem longinquam, id est in celum: accipere regnum sibi, id est regnum celestem et reuerti ad iudicium: decem serui, id est omne genus humanum: decem mna, decem uerba legis: ciues eius, id est Iudei.

Miserunt legationem, id est occisionem Apostolorum: primus seruus et secundus ordo Apostolorum: Mna uniuscuiusque serui, id est scriptura: similes sui, utrumque inuenit: Lapis clamabat id sunt gentes Iudei tacuerunt: fleuit super eam, ostendit nos flere peccata nostra: circumdabunt te, id est Romani circumdederunt  eam undique, id est intus et foras: alteram, id est in infernum: filios, id est uirtutes quod faciebat in die: in nocte ruebat. Ingressus in templum, id est quia die dominico intrauit in templum: querebant eum perdere; ostendit nouem seruis qui non negati sunt in ministeriis suis: homo quidam, id est Deus Pater: plantauit uineam, id est Iudeos: colones id sunt legislatores: ipse peregre fuit, id est omnes dimisit in libertate arbitrii sui: primum seruum, id est Isaiam: secundum, id est Ieremiam: tertium, id est Dahel: extra uineam, id est extra Ierusalem: quid faciet Dominus uinee: uenit et perdidit, id est malus mala conquassabitur, id est cruce conteret uoluntates eius: comminuit illum, id est in uindicta crucis: Gens in gentem, id est genti in Romanos: regnum in regno, id est alii aduersus Romanos:  terrores, id est quadrige in ere audiebantur: signa erunt: ut fuit supra Ierusalem: stella cum gladio igneo, contingunt in testimonio, id est de Iudeis ad gentes: ergo do uobis eos et sapientiam in Moysi dicitur ostendit tibi Deus sapientiam.

Capillus de capite non peribit, id est mortalitate: Ierusalem calcabitur, id est idola adorabitur in ea, donec impleatur tempora gentium, id est Iudeos conuersos in finem mundi: signa in sole, id est ad litteram: sonus maris, id est factum est mare sodomiticum: pisces suos in terra iacet: uenientem in nubibus celi, id est in prophetis et apostolis: ficulnea et arbe, id est synagoga et homines. In die docens in templum, id est laborauit cum Iudeis: in nocte, in monte Oliueti, id est requiescebat cum  gentibus.

Homo an fora aque portans, id est Moysi et Iohannes Baptista: domus cenaculi, id est Ecclesia, stratum, id est fidem Trinitatis, donec impleatur regnum Dei, id est ministerium magnum: duo calices unum cum aqua, alterum cum uino, id est cum mixtico aque et uini in calice, uinum unum cum aqua ostendit passionem per baptismum. Nunquid aliquid defecit uobis, quando fiebat cum illis in carnem, id est precipiebat illis non habere curam seculi dum autem ab illis se separat habere unicam fidem: emat gladium, id est legem: duo gladii, id sunt duas leges.

Filius hominis sedens ad dextris uirtutis: ut dixit  Dominus Domino meo et reliqua: In ueste alba remisit  eum ad Pilatum, id est in fide Trinitatis: uenit ad gentes ad plebem Isrel: facti sunt amici, id est uterque populus ad fidem Christi. Herodes significat populum gentium: Pilatus Iudeos. Leuiathan densi seduna Barrabam filius diaboli dicitur: flete super uos, id est super gentem uestram: tunc incipient dicere, id est plebis Isrel: dicite montibus, id est Patriarchis collibus, id est Prophetis: dimitte illis, id est bibant sanguinem quem effunderint, ut fiant uasa misericordie que sunt uasa ire: nesciunt quid faciunt et si scirent Dominum maiestatis nunquam crucifixissent: quia per ignorantiam fecerunt: hodie mecum eris in paradiso, id est qui sequitur Christo tenebras non habet sed lumen uite.

Ioseph, id est populus Isrel, aromata et unguenta, id est fides, spes, caritas: una sabbati, id est Euangelium  quod lucescit per noctem ueteris Testamenti: mulieres primis resurrectionem uiderunt. Aptum fuit ut per ipsas prius salus cucurrisset per quas prius aucurrebat mors: et ecce duo uiri steterunt in Matheo primo angelus, in Marco adolescens in Ioanne duo angeli in Luca duo uiri dicuntur, id est multa itinera mulierum et diuersa sunt uisiones uel in unum: iterum et una uisio et dissimiles sunt narrationes Euangelistarum.

Linteamina sola posita, ostendunt quod non indigent corpora uestimenta post resurrectionem sicut mirans, id est quod derelinquitur uestimenta: duo ex illis ibant, ostendit gentes quia sic ostensus est illis qui foris erant; sicut his qui intus erant: castellum, id est mundum.

 Ierusalem, id est celestis stadium, id est octaua pars de milliario: stadia LX ostendit numerum dierum in quibus factus est mundus. Nomen castelli Emaus, et ipse finxit se longius ire: id est, ad gentes et cognouerunt in fractione panis, et non cognouerunt eum in predicationem audire. Euanuit ab oculis eorum: ostendit quod non possumus tardare in theorica, et longius fuit ab eis, quando non cognouerunt, id est quia longius possumus manere in actuali uita: cum aperiret nobis scripturas: pax uobis: nunc eos congregat in unam pacem? quare non uno loco surrexit et ascendit? quia honor descendit Ierusalem ad gentes. Dominus hic impleuit quod ipse  dixit orate pro persequentibus dimisit



IN EuANGELIUM IOANNIS.


 In principio erat uerbum, id est quia omnia in ipso inchoantur et finiuntur. uerbum Patris Filius apud Deum: quia Filius apud Patrem semper est, Deus erat uerbum, id est Deus erat Filius: hoc erat in principio apud Deum: omnia per ipsum facta sunt, et sine ipso factum est nichil: hec idola: quod est, in eo uita erat, hoc est quia illi omnia antequam fiant uiuant: uita erat lux hominum, lux et uita Christus est: in tenebris lucet, id est in populo Iudeorum per legem et Prophetas: Iudei eum non cognouerunt:  erat lux uera que inluminat omnem hominem et reliqua: lux uera inluminat nascendo, nutriendo, uiuendo, et per gratiam baptismi Spiritu sancti, inluminat scientiam in mundum uenit, mundum non cognouit, id est populus Iudeorum: pars aliena, pars aliqua cognouit eum: in sua uenit: in sua gente secundum carnem: sui eum non receperunt: quique eum receperunt, dedit potestatem filios Dei fieri per fidem ex eo nati sunt per renouationem baptismi: et gratiam Spiritus sancti.

 uerbum caro factum est, et habitauit in nobis, id est per adsumptionem carnis uidimus gloriam eius, id est, per transfigurationem et resurrectionem illius: post me uenit, ostendit, secundum carnem natiuitatem: ante me factus est: id est per ipsum facta sunt omnia: et quia prior me erat, et de plenitudine eius nos omnes accepimus: Nascendo, nutriendo, uiuendo, gratiam pro gratia. ueteri Testamenti gratia noui Testamenti: Item per fidem et caritatem: per litteram legis uel prophetiam: tres modi per gratiam baptismi gratiam eternam, filius qui est in sinu patris, id est in corde uel in secreto: confessus est, Iohannis non esse Christum.

Non negauit, se precursorem esse Christi, aliter ostendit nouum Testamentum et ego nesciebam eum,  ostendit Iohannes non scire per baptismum Christi redemptum esse mundum, nam sciebat eum filium Dei esse et natum in carne.

Rabi ubi habitas? id est in qua doctrina? commoueris: siue docere: uenite, discite doctrinam meam qui omni uult uenire ad se, apud eum manserunt die illo, ostendunt nouum Testamentum siue uitam presentem: hora decima significat uespere mundi: in crastinum uoluit exire in Galileam, id est post resurrectionem suam ad gentes sub fico, id est sub legis littera uel synagoga: celos apertos, id est generi humano, angelos ascendentes et descendentes, id est in ministerium Christi: die tertio nuptie facte sunt, id est tertia lex, nuptias copulatio Ecclesie cum Christo intelligitur: Maria Iesu in nuptias,  ostendit synagogam: iehsu et discipuli eius, figura Ecclesie, deficiente uino, id est defectio littere legis.

Nondum uenit hora mea, id est nondum uenit tempus passionis Christi sex hidrie, sex etates, in uinum Christus. Architriclinus Iohannes ostendit, quod ante bibit Iohannes passionem quam Christus: aqua uinum factum, ostendit renationem et uetus Testamentum in nouum. Aliter per aquam baptismum Iohannis per uinum passio Christi, item per uinum sanguis Christi ut ipse ait, sanguis eius uerus potus est, bonum uinum seruare, ostendit mysterium: mysteria ueteris Testamenti per boues uendentes doctores ostendit qui dona sacra uendunt, per oues  homines simpliciter ostendit, flagellum de resticulis, id est uindicta pro uariis peccatis unde eiiciuntur, de Ecclesia: iehsu non credebat se ipsum illis, id est pro parte carnis Nichodimus nocte uenit ad illum, per noctem ostendit litteram legis: siue ignorantiam cordis ut inlustraretur a lumine, scientie Dei: scimus quod a Deo uenisti, ostendit eos qui receperunt Christum per fidem, caro nascitur ex carne et sanguine, ut uiuat corporaliter in mundo, iterum renascitur anima ineffabiliter et Spiritu sancto ut uiuat in eternum.

Spiritus ubi uult spirat, id est quem uult inluminat, sicut dicit Apostolus, qui enim adheret Christo unus spiritus est. uocem meam audis, ostendunt inluminationem  auris cordis unde Propheta ait, audiam quid loquatur in me Dominus Deus: quod scimus loquimur, quod uidimus testamur, quod dicimus scimus, ostendit per modos locutionis siue tota Trinitas, uel Christus cum apostolis et prophetis: testamur, id est testimonium damus: testimoniorum nostrorum non accipitis, id est predicationem nostram non creditis: Christus de celo descendit adsumendo carnem.

Nemo ascendit ad celum, nisi Christus cum arbore id est Ecclesia: sicut exaltatus serpens in deserto: et Christus exaltatus est in libano crucis: sicut illi percussi a serpentibus: ita per uisum serpentis erei liberabuntur: ita et homo percussus a diabolo qui credit passionem Christi liberabitur: uenit in terram  Iudeam, in terram confessionis in Enon, id est nomen loci ubi immolauerunt filios et filias suas demoniis, unde accepit nomen gehenna: iuxta Salim que interpretatur pacis quam uocauerunt iebus unde acceperunt nomen Iebusei; nondum enim erat Ioannes in carcere, ostendit quia nondum erat consummatio legis littere: illum oportet crescere, ine autem minui: qui putabatur esse propheta, inuentus est Christus et qui putabatur esse Christus inuentus est Propheta: quod uidi et audiui secundum diuinitatem: hoc testificatur: secundum diuinitatem testimonium eius nemo accepit: hic totum pro parte ponitur; item credite quia Deus uerax est.

Oportebat eum transire per Samariam, ostendit sicut predicauit Iudeis, predicaret et gentibus: predium  id est agrum, fons ad fluendum puteus ad potandum fatigatus iehsu ex itinere: ostendit ueniendum per incarnationem super historiam legis littere, per horam sextam fidem Samaritanorum intelligitur qui erant feruentes: mulier id est synagoga: haurire aquam discere historiam legis littere: petit iehsu bibere id est petere fidem mulieris puteus altus id est altitudo mysterii legis: fons aque salientis ad uitam eternam id est predicatio Euangelii ebulliente ex ore apostolorum siue credentium: quinque uiros, ostendit quinque libros Moysi, et hunc quidem habes est tuus ostendit librum Iosue: reliquid hydriam suam id est pristinam conuersationem: abiit in ciuitatem: ostendit primitiuam Ecclesiam quasi ad gentes siue ad populum: leuate oculos uestros id est oculos fidei albas  messes id est corda fidelium: qui seminauerunt id est prophetas qui metunt sunt apostoli. Mansit apud eos duos dies id est post duo testamenta tradita Iudeis: abiit in Galileam id est ad gentes: hic aliter qui mortui sunt corporaliter, in futuro audiunt uocem eius et resuscitantur: sicut habet in se uitam ita et filius: quod dicitur dedit filio hoc est pro parte carnis: qui bona fecerunt in resurrectione uite hoc est qui seipsum iudicat resurgit et aliter qui mortui sunt in peccatis, per conuersionem fidei uiuunt ad uitam, ipsi resurgunt ad iudicium, qui hic male egerunt: quod dicit non facio a me quicquam, ostendit pro parte corporis: sicut audio et iudico: iudicium meum iustum est, non quero uoluntatem  meam, sed qui misit me Patris, hic uoluntatem suam posuit, pro membris.

Si testimonium perhibeo de me, testimonium meum non est uerum; sicut ait Salomon, lauda te alienus non os tuum: neque uocem eius audiunt unquam, ostendit infideles qui predicationem eius non receperunt, ascendit in montem cum discipulis suis id est ad altiorem uitam ascendere temptans Philipum id est ad probandum non ad perdendum: quinque panes, quinque libri Moysi: per ordiatium, intelligitur asperitas legis littere: fenum multum, perfectio populi ostendit: nunquid pereat de reliquis id est nolite mittere doctrinam ubi non edificat: ascendit solus in montem id est ad patrem, descenderunt discipuli ad mare, hoc est ad gentes: ascenderunt  in nauem id est in Ecclesiam tenebre facte sunt id est uesperascente mundo aut impetum persecutionis post ascensionem Christi: remigantes, id est confugientes ad Christum.

Iesum ambulantem super mare id est calcantem uitia mundi: turbas ascendentes in nauem querentes Iesum, ostendit ut omnes cum proprio labore requirunt Christum: manu dicitur apud Hebreos unde accepit nomen manna apud Latinos hoc est panis uiuus siue corpus Christi transfiguratum mysterio, tribus modis suscitatur homo id est de infidelitate ad fidem, de peccato ad penitentiam, in nouissimo die corporaliter, in resurrectionem: ego uiuo propter patrem, ostendunt secundum diuitatem: scenophegia id est fictio tabernaculorum: uos ascenditis  ad diem festum, ego non ascendo: uos quibus mundum delectatur ego non ascendam, quia non sum de mundo, die festo mediante.

Ascendit iehsu Ierosolymam, maxime incendente zelo Iudeorum: mea doctrina non est mea, et si mea quomodo non mea? mea est que ex ore meo eis procedit: non est mea quia que ad patrem audiui: hec loquor uobis, aliter secundum carnem mea est, sed secundum diuinitatem non est mea, unum opus feci et omnes miramini totum hominem sanum feci in sabbatho, hoc est totum genus humanum, in nouo Testamento: nolite iudicare secundum faciem id est personam hominis nolite accipere: nescitis unde sim id est secundum carnem.

Adhuc modicum uobiscum sum, ostendit usque in  passionem: queretis me et non inuenietis id est corporaliter et ubi ego sum uos non potestis uenire id est per incredulitatem nisi per fidem: in nouissimo autem die festiuitatis id est peracta festiuitate Iudeorum: qui sitit ueniat et bibat id est qui sitit uerbum Dei ueniat et bibat doctrinam Euangelii: flumina de uentre id est doctrina de corde: fluent aque uiue id est predicatio Euangelii que donat perpetuam uitam: quia iehsu nondum erat honorificatus, ostendit honorificationem passionis et resurrectionis: reuersi sunt unusquisque in domum suam id est in malitiam suam.

Mulier in adulterio deprehensa, ostendit synagogam que adulterauit legem Moysi secuta est traditionum  paternarum: siue Ecclesiam ex gentibus que relinquens Deum fornicata est cum demonibus: quia adducunt eam in medio, ostendit Iudeos quia accusatores sunt Ecclesie Christi: Moyses mandauit lapidare tu quid dicis? temptantes eum pro duabus causis, si dixisset lapidare dixissent illi non facit ille quod docet remittite ad nos, si dixisset non lapidari dixissent contradictor legis est: iehsu inclinans se deorsum id est de sedibus paternis in mundum ad redimenda peccata generis humani, digito scribebat in terra: ostendit peccata eorum erexit te se ut erigeret eos qui incedebant in peccatis: iterum inclinans se, scribebat in terra, ostendit remissa peccata mulieris: remansit solus iehsu cum muliere in domo, id est cum Ecclesia in mundo: qui  sequitur me non ambulat in tenebris, ostendit non tantum gressus pedum sed affectum cordis: non in tenebris, id est ignorantie, neque in tenebris peccatorum: sed habebit lumen uite, id est lumen scientie et lumen perpetuum multa habeo de uobis loqui et iudicare, ostendit quia si credideritis multa uos docebo: etsi non credideritis, multa loqui ad excusationem uestram.

Ille ab initio homicida erat: quia semetipsum interfecit superbiendo: aliter primum hominem quem Deus immortalem condidit et ipsum fecit mortalem, et per eius suggestionem occisus est Abel: quis ex uobis arguet me de peccato? qui ex Deo est uerba Dei audit, id est qui intelligit et facit: Samaritanus es et demonium habes, hic quod non fuit nec habere  et quod erat tacendo consensit: ego gloriam meam non quero, est qui querit et iudicet: Deus Pater; non quero sicut simulatores faciunt et iniuste iudicant: Abraham pater uester exsultauit ut uideret diem meum: uidit et gauisus est, id est uidit fidem in spiritu et uidit illum in persona angelorum: tres uidit, quasi unum salutauit ubi dixit diuertite domini mei ad domum serui uestri si inueni gratiam in oculis tuis: amen amen dico uobis est amen geminatus intellectus, uere siue fideliter: adnuntians Nouum et uetus Testamentum: ante Abranam ego sum: de diuinitate locus est: tulerunt lapides ut iacerent in eum, id est lapidea corda habentes: abscondit iehsu, ostendit se absconsum a cordibus eorum se, exiuit de templo, id est de populo Iudeorum iehsu transiit  per medium eorum, id est abiit ad gentes.

uidit hominem cecum a natiuitate: cecus humanum genus significatur: Neque hic peccauit neque parentes eius, ut intelligas hoc quod dixit neque peccauit: Adam primus creatus ad uidendum malum clausos habuit oculos, cum transgressus fuit mandatum Dei: apertos oculos tenuit ad malum et clausit ad bonum? quid igitur parentes nisi genus humanum, et instigatores uitiorum aut ipsa uitia significantur? me oportet operari, id est predicare: donec dies est, id est dum sum in mundo: uenit nox, id est persecutio apostolorum siue persecutio Antichristi: nox quando nemo potest operari, id est post  uniuscuiusque exitum: exspuit in terram, id est incarnationem Christi.

Lutum fecit, liniuit oculos meos: ostendit sicut primum hominem de limo terre formauit ita per eumdem genus luti reformauit genus humanum: uade et laua ad natatoria Sile, demonstrans baptismum: per parentes intelligitur diabolus seu uitia: qui dixerunt etatem habet ipse pro se loquatur: qui noluit hominem confiteri Christum: hunc nescimus unde sit: ostendit quia nesciebant eius diuinitatem: in iudicio ego ueni, in hunc mundum, ostendit qui audit uerbum, et recepit iudicium accepit ad condempnandum: ut qui non uident uideant, ostendit gentes: que legem non acceperunt: et qui uident ceci fiant, id est Iudeos qui uidebant per legem ceci facti sunt,  quia non crediderunt in Christum.

Qui non intrant per ianuam: ostendit episcopos qui per premia intrant non per uocationem Dei siue populi, pastores sunt ouium, qui pro lucro animarum non pro ambitione seculi sunt: huic ostiarius aperit: primus ostiarius Ioannes precursor Christi, Scripture Scriptura diuina uocati nominati, id est nouit Dominus qui sunt eius: producit illas in doctrinam siue in regnum, ante illos uadit, id est exemplum quod docuit prius fecit: precedit illos in regna celorum, siue et omnes doctores boni precedunt exemplis.

uocem meam audiunt, id est doctrinam: alienus sequuntur, id est fides, doctrina hereticorum: quotquot uenerunt fures fuerunt et latrones, id est pseudoprophete  qui fuerunt et erunt tempore Antichristi: per me si quis intrauerit saluabitur: hoc est qui per doctrinam Christi saluabitur: ingrediatur per penitentiam in Ecclesiam, et egredientur de presenti seculo ad regnum Dei: aliter, egredere contra hereticos expugnandum: fur non uenit nisi ut occidet et perdet, isti sunt ordines sacerdotum qui pro gratia turpi lucri non pro lucro animarum ingrediuntur, ego ueni ut uitam habeatis, id est doctrinam meam, et abundantius habeatis, id est uitam eternam: mercenarius est qui pro lucro terreno docet: uidit lupum fugit, id est diabolum uel hereticum: alias oues habeo que non sunt ex hoc ouili gentes ostendit, sit unus grex et unus pastor, id est Ecclesia et Christus: hic lapis angularis intermedium  parietem qui fit utraque unum.

Potestatem habeo ponendi animam meam et iterum sumendi eam: ostendit pro parte carnis, pater quod dedit mihi maiorem omnibus, ostendit Christo uel Spiritu Dei maiorem esse omnibus operibus seculi: ego dixi dii estis, tribus modis dicitur, id est essentialiter, qui semper est, id est Deus: nuncupatiuus, dii estis: false deos dicitur demones siue idola.

Abiit trans Iordanem, id est ad gentes, ubi Ioannes primum baptizans mansit ibi, ostendit Ecclesiam: Lazarus figurat Iudeos quia Iudei infirmi erant a fide Christi: Martha et Maria doctrinam bonorum Iudeorum ostendit: hec infirmitas non est ad mortem, ostendit quia qui mortui sunt hominibus Deo  uiuent: mansit ibi duos dies, id est duos testamenta. Eamus iterum in Iudeam, reuersam fidem in Iudeos per Eliam et Enoch in finem mundi: duodecim hore sunt diei, dies Christus est: duodecim hore duodecim apostoli; si quis ambulauerit in die non offendit, in die, id est in doctrina Christi aut apostolorum non offendit in peccato quia lucem huius mundi uidet, id est Christum per scientiam uidet.

Si quis ambulauerit in nocte offendit: per noctem intelligitur tenebre peccatorum, siue ignorantia cordis: non erat ibi, ostendit, presentiam carnis sciebat mortuum esse, id est quia omnia nouit: unum in domo archisynagoge, duo filium uidue in portam ciuitatis tertium Lazarum de monumento, in domo, id est in corde: in porta, id est in ore, in monumento,  id est in opere, per easdem moritur homo et per easdem resuscitabitur.

Martha ut audiuit quia iehsu uenit obuiauit ei: Hic Martha significat Ecclesiam que obuiauit Christo per fidem: Maria domi sedebat, contemplationis uitam ostendit, qui credit in me et mortuus fuerit uiuit siue corporaliter, siue in peccatis per penitentiam: omnis qui uiuit et credit in me qui hic in bonis operibus uiuit in Christo, non morietur in eternum.

Lacrymatus est iehsu: ostendit sicut uerus Deus et uerus homo exemplum compassionis est, ligatis manibus et pedes, ostendit uinculis peccatorum: facies sudario ligatus, id est uelamen super corda Iudeorum: soluite illum, id est per predicationem  fidei. Iudei quanto maiora signa uidebant, tanto magis obcecabantur: tulerunt locum et gentem, locum Ierosolymam, possident Romani et gentes que dispersi sunt per regiones, princeps causas dixit, expedit unum hominem mori quam tota gens pereat, quia ministerium Dei habebat pre manibus et Spiritum Dei hoc locutus est, ut Filius Dei qui diuisi erant congregaret in unum in toto mundo: Martha ministrabat, ostendit actiuam uitam.

Lazarus discumbens cum Iesu, significat Ecclesiam: Maria accepit libram unguenti, ita et totus mundus quod intelligitur corda fidelium: per unguentum odorem confessionis, Maria Ecclesiam significat, unxit pedes Iesu, id est per confessionem penitentie: domus repleta est ex odore unguenti  ita et totus mundus repletus est de passione et resurrectione Christi.

Ut audiuit turba quod iehsu uenisset, acceperunt ramos palmarum, obuiam Iesu exierunt. Ostendit quia tres secundum aduentum post resurrectionem rapiuntur in era cum Domino inuenit asinum, per asinum populum gentilium ostendit: sedit super eum, id est per confessionem fidei: noli timere perditionem tuam, quia Saluator tuus uenit filia Sion ostendit congregantium fidelium ex Iudeis et gentibus: totus mundus post eum abiit, quia per passionem et resurrectionem suam totum mundum de peccato redemit, et secutus est eum: accesserunt ad Philippum et rogabant ut uiderent Iesum, ostendit  gentes per predicationem apostolorum conuersas ad fidem: granum tritici figuram Christi tenet, si mortuum fuerit multa grana adfert: sic et Christus . . . multiplicauit Ecclesiam suam.

Clarificabo et iterum clarificabo, id est clarifica illum in resurrectione Lazari, iterum clarifica illum in sua resurrectione: princeps mundi mittitur foras, id est diabolo eiecto de potestate mundi per passionem crucis: ambulate dum lucem habetis, id est dum Christum corporaliter et spiritaliter uobiscum habetis: ne tenebre uos comprehendant, id est tenebras ignorantie et persecutiones peccatorum: abscondit ab eis, id est corporaliter siue spiritualiter, Domine, quis credidit auditui nostro? quis pro raritate ponitur siue pro difficultate auditus fides est;  quam per Spiritum sanctum audiuimus: brachium Domini Filius Dei est, qui reuelatum est, id est aliqua pars ex Iudeis reuelatum ex gentibus, id est qui credit in me non solum secundum humanitatem, sed secundum diuinitatem, aliter non solum in me, sed et in Patre quia ego in Patre et Pater in me: qui uidet me uidet qui me misit; ac si aperte dixisset, qui uidit me uerum hominem esse et credit me uerum Deum esse, uidet et Patrem secundum diuinitatem.

Non ueni ut iudicem, sed ut saluificem mundum: ostendit quod per effusionem sanguinis redimeret mundum: dilexi uos quia eram in mundum usque in finem dilexit: exemplum dedit ut omnes in Dei ueritate permaneant usque in finem: cena facta  ostendit passionem Christi sicut post cenam prandium non fit, sic Christus postquam semel passus est non ostendit se iterum passurum: surgens a cena, ostendit passionem nostram resurrectionem siue ascensionem: ponit uestimenta sua, ostendit quia deponenda erant uestimenta eius ad crucem.



INCIPIT CAPITULATIO.

Accipiens linteum et precinxit se linteo, id est mortificatio ipsius: mittit aquam in peluim, ostendit gratiam baptismi: cepit lauare pedes discipulorum suorum et extergere linteo, per lauationem pedum baptismum apostolorum intelligitur, per extersionem lintei ostendit per passionem Christi extersionem peccatorum: non lauabis pedes mihi in eternum,  pauore perterritus dicebat hoc: si non lauero te, non habebis partem mecum, ostendit qui non est lauatus per baptismum et per confessionem penitentie non habebit partem apud Dominum: accepit uestimenta sua, iterum ostenditur quod reuertetur ad Iudeos in finem mundi: non est seruo maior domino suo neque Apostolus eo maior qui misit illum, id est si ego patior et uos patimini. Aliter si ego me humilio usque ad uestigia uestra, ita et uos humiliate uos omnibus: leuabit contra me calcaneum, id est calcaneum extrema pars membri est.

Et per bucellam introiuit in eum Satanas, id est, sicut Apostolus ait, qui indigne accipit corpus Domini et sanguinem eius, iudicium manducat et bibit:  preceptum nouum do uobis ut et diligatis inuicem: in uetere dicitur diliges amicum et odio habebis inimicum, Dominus dicit diligite mimicos uestros: hoc est preceptum nouum, non conturbetur cor uestrum, hic predicat Apostolis de passione sua, credite in Deum, et in me credite quia Filius Dei sum.

Credite in domo patris mei, id est in Ecclesia mansiones multe sunt id est sicut in uno homine sensus diuisus: est ita in Ecclesia que est corpus Christi gratie multe sunt: uado parare uobis loc, id est parabo uobis uitam, sicut Apostolus aduocatum habemus apud Patrem, qui interpellat pro nobis: ego sum uia et ueritas et uita, uia sine errore Christus est, ueritas sine falsitate, uita sine morte ipse est.

 Amodo nostis eum et uidistis eum, id est, quem cognouerunt oculis corporis, et cognouerunt oculis cordis, secundum diuinitatem per inlustrationem Spiritus sancti: maiora horum facit, quia Christus per fimbriam mulierem sanauit: Apostoli uero per umbram infirmos curabunt.


Explicit Passio.

Rogabo Patrem meum et alium Paraclitum dabit uobis: per bis Spiritum acceptum dilectio Dei et proximi intelligitur: spiritum ueritatis quem mundus accipere non potest, id est, qui mundum diligit non accipit illum, non relinquam uos orfanos, id est non relinquam uos secundum diuinitatem: in illa die cognoscetis, id est in futuro, siue in resurrectione  Christi. Ego in Patre, id est secundum diuinitatem, uos in me, quia membra mea estis: et ego in uobis, id est, in dilectione cordis uestri: manifestabo ei meipsum, id est, credentes in diuinitatem, mansionem apud eum faciemus sicut ipse ait, ubi duo uel tres congregati fuerint in nomine meo, ubi sum et ego et reliqua: pacem meam do uobis, id est, sicut ego patienter suffero omnia, et uos patientiam habetis: pacem meam relinquo uobis, id est, sicut ego passus sum, ita et uos patiemini: non sicut mundus dat pacem ego do uobis, mundus interruptam pacem dat, Deus eternam dat: uenit princeps mundi ad me, et nichil in me inuenit, id est, diabolus uenit ad crucem, et in Domino non inuenit peccatum, quesiuit capere captus est ab eo:  sicut precepit mihi pater sic facio, misit illum pater ut sanguinem suum funderet pro genere humano, et ita fecit: ego sum uitis uera unde perfluit sanguis, et aqua: et pater meus agricola est, id est, cultor Ecclesie: uos palmites, id est, apostoli siue fideles Ecclesie: sicut palmes non potest a se fructum ferre nisi manserit in uite, sic et unusquisque non fert fructum nisi manserit in Christo.

In hoc clarificatus est Pater meus, ut fructum primum afferatis, id est sicut predicationem, ego et passionem fructificaui, ita et uos facite: sicut dilexit me pater, et ego dilexi uos, id est, sicut misit me pater predicare et pati, et ego mitto uos: maiorem caritatem nemo habet et reliqua: dilectio  fortior est morte, ego pro dilectionem patior pro uobis, et uos patimini pro Ecclesia: omnia que audiui a patre meo nota feci uobis, id est precepta Euangelii: elegi uos de mundo, id est de mundanis actibus: non estis de mundo, id est, quia non diligitis mundum: ut ait, Salomon, talis est mulier adultera, que cum comederit tetigit os suum, dicit, non sum operata malum, figurat Ecclesiam ex gentibus, que per confessionem abstersit se de immunditia peccatorum: ab initio mecum istis, id est ab initio predicationis.

Si ego non abiero paraclitus non ueniet ad uos: cum uenerit paraclitus arguet mundum de peccato, id est, quia non credit in me, credat per predicationem Euangelii: de iudicio autem, quia princeps  mundi iudicatus est: Arguit de peccato, id est, ut per predicationem uestram conuertantur ad penitentiam: de iustitia, ut sicut diligit proximum, diligat et Deum ex toto corde: de iudicio, ut quidquid uultis ut faciant uobis homines, et uos facite illis: hec enim est lex et prophete.

Modicum non uidebitis me, id est, dum iacui in sepulcro: modicum iterum et uidebitis me, id est, per resurrectionem: uenit hora quando non in prouerbiis loquar uobiscum, sed palam de Patre manifestabo uobis, id est, per resurrectionem: in illa die in nomine meo petetis, id est, quia ascendo ad Patrem resurgendo per potestatem. Pater diligit uos, quia diligitis me relinquo mundum, et uado ad Patrem, id est, per presentiam corporis, nam secundum  diuinitatem non relinquit mundum: pressuram habetis, id est, a mundanis hominibus tribulationem: ego uici mundum, id est alligaui fortem in mundo, qui est diabolus.

uenit hora, Pater, ad clarificare Filium tuum: id est per resurrectionem: ut Filius clarificet te, id est per Filium conuertantur et credant: ego te clarificaui super terram, id est notum feci omnibus, apud te manifestaui nomen tuum hominibus, ostendit quod secundum diuinitatem, cum Patre erat, et corporaliter in terra: quos mihi dedisti de mundo tui erant, in prescientia ab initio tui erant: mihi eos dedisti, id est, ad docendum: et sermonem tuum seruauerunt, id est, in fide permanserunt, ego pro eis rogo non pro mundo, quia scit Deus qui sunt  eius: omnia tua mea sunt, et mea tua sunt: et clarificatus sum in eis, id est, in iisdem gentibus manifestatus sum, id est, quia crediderunt in me: in mundo sum corporaliter, et in mundo non sum corporaliter: et pro eis sanctifico meipsum, id est, per martyrium et resurrectionem: ego claritatem, quam dedisti mihi dedi eis, id est, precepta diuina: exiuit cum discipulis suis trans torrentem Cedron, ostendit impetum persecutionis.

Iterum transiens iehsu cum discipulis suis, id est, de mundo ad patrem, et de Iudeis ad gentes, uenerunt cum laternis et fagulis, id est, ipsi sibi accenderunt lumen penale, adduxerunt eum ad Annam, Anna gratia Dei interpretatur, qui gratia Dei acceperat  principatum sacerdotis: sed illa uisa est ostiaria, que introduxit Petrum in atrium significat primitiue Ecclesie, exprobrauit eum quia Dei Filium se esse dixisse: certe non rapinam arbitratus est se esse equalem Deo, sed semetipsum exinaniuit, formam serui accepit.

iehsu baiulans crucem suam: Exemplum dedit sicut ipse dixit: qui uult post me uenire abneget semetipsum, et reliqua: duo latrones crucifixi erant cum Iesu, qui permansit unus in perfidia sua, ostendit Iudeos, qui confessus est significat gentes: scriptum erat in titulo rex Iudeorum, id est rex confessorum: fecerunt quatuor partes de uestimentis Iesu: quatuor milites, id est quatuor Euangeliste: uestimenta diuisa, id est predicationem,  incarnationem, passionem et resurrectionem, que predicauerunt in quatuor partibus mundi, tunica autem inconsutilis desuper contexta, ostendit quia diuinitas in Patre et Filio inseparabilis est: non scindamus eam, sed sortiamus de illa cuius erat, ostendit quia uiri Catholici non scindunt unitatem diuinitatis.

Mulier, ecce filius tuus: discipulo, ecce mater tua: hic uirginem commendauit, ut incorruptam seruaret: non fregerunt crura Iesu, id est, quod figuratum ante fuerat, per agnum in Aegypto: non crudum nec coctum aqua, sed assum tantum igni, ostendit passionen Christi, baculum in manu, ostendit crucem Christi, de mundo ad Patrem: non comminuetis ex eo, ostendit ut non fieret infracta crux  Christi, lancea latus eius punxerunt, ut impleretur scriptura: uiderunt in quem pupunxerunt.

Exiuit sanguis et aqua: sicut ex latere Ade sumpta est Eua, ita ex latere Christi exiuit redemptio Ecclesie: per sanguinem remissio, per aquam baptismum: duo discipuli currentes? Petrus et Ioannes, ostendit duos populos currentes, Iudeos per legis litteram, gentes per legem nature.

Ioannes precucurrit citius; uidit linteamina posita et non introiuit. Iudei per legem et Prophetas uiderunt Christum uenturum, et aduentum ipsius non receperunt. uenit Petrus sequens eum, uidit linteamina et introiuit, ostendit gentes que in aduentum Christi, siue doctrinam illius: per linteamina incarnatio Christi intelligitur: per sudarium mysterium  diuinitatis intelligitur: sudarium non cum linteaminibus, sed separatim in unum locum inuolutum, ostendit quia diuinitas longe est remota a sensibus humanis, in unum locum qui sunt uniuersalis: tunc introiuit et alius discipulus qui prius uenerat ad monumentum, ostendit Iudeos reuersos ad fidem in fine mundi: angeli sedentes ad caput et ad pedes, ostendit initium et finem.

Dixit Maria, nescio ubi posuerunt eum, ostendit secundum carnem diligebat mundum, et per fidem credebat quod dixit Maria ostendit cogitationem uocis: quia per dilectionem proximi cognoscit homo Deum: dixit iehsu, noli me tangere, id est in corde tuo, tibi non ascendi per diuinitatem, discipuli piscantes  totam noctem nichil ceperunt: piscatores doctores ueteres, in nocte ostendit ante aduentum Christi nullus ad perfectionem per predicationem legis ueteris uenisset.

Mane autem facto: ostendit factum aduentum Christi: mittite in dexteram partem, id est, mittite predicationem in gentibus. Erat enim Petrus nudus, id est nudi erant a fide Christi: tunica succinxit se, id est fidem Ecclesie: misit se in mare, id est in fluctuationibus, et amaritudines mundi per dilectionem Christi: alii discipuli nauigio uenerunt, id est, in Ecclesia fluctuationem mundi calcantes uiderunt prunas, et piscem et panem positum, per piscem ostendit fidem, per prunas calorem caritatis, per panem uerbum diuinum: trahentes rete in  terram, per littora ostendit finem mundi: plenum magnis piscibus, id est, plenitudo et magnitudo Ecclesie, per remissionem peccatorum: per tres ostendit trinitatem: indiuisum rete et non scissum, id est, Ecclesiam in futuro incorruptam: manducauit iehsu post resurrectionem, ostendit ueram incarnationem corporis ut credentes crederent.

Dixit iehsu, Simon Ioannis amas me? Ostendit sicut ter negauit, ut ter confiteretur fidem Trinitatis: pasce oues meas id est in Ecclesia: ingressus iehsu ianuis clausis ostendit quia clausis ingressus est ianuis uterum, sic et omnes sancti post resurrectionem  induunt spiritale corpus, ubique sine metu ingredi possunt, unde integer et incorruptus matrimonio, tres testificant hanc sententiam.

Discipulus quem amabat iehsu. Secunda uirtus est quod fecit iehsu in Cana Galilee, uinum de aqua expressit opus paratum uirginitatem Ioannis, ostendit quia illi sponsa coniuncta est: testimonium quod commendauit iehsu matrem suam Ioanni: Maria Ecclesia figuratur. Iohannes principatum, sicut fuit Iohannes uirgo matrimonio, sic fuit incorruptus et morte: Ioannes genealogiam de diuinitate narrat, nam alii de homine narrant: de diuinitate Iohannes dicit, in principio erat uerbum, iste iacebat super pectus Iesu, et scientia diuinitatis que fuerat in pectore Iesu ascendit Iohannes de coniunctione  duorum pectorum; insita arbor, in alter facit fructum arboris, alterius in qua plantatur. Si secundum ordinem canonis iste liber Matheum premittendus esset, et quod in nouissimam positus partem, est quia terra primis sanctificata est, deinde aqua, et postea nouissime ignis quia clarior est et subtilior: item in similitudinem duarum legum, id est, uetus et nouum; uetus prius tradita erat, noua tamen clarior est et maior, quia de celestibus discernit et abundantior mea, quod ad Euangelium Ioannis pertinet ex supra dicta.





WALAFRIDI STRABI FULDENSIS MONACHI PICTURAE HISTORIARUM NOuI TESTAMENTI.

*


 Angelus ecce seni promittit munera nati
Quem populus trepidans foris exspectabat et orans.

AL.

Concipit en uerbo prolem castissima uirgo

AL.

Angelus hic sponsum Ioseph commendat alendum

AL.

Hic genitrix Domini meat, Elisabethque salutat,
Utque Deo exsultet Ioannem Spiritus implet.

AL.

Zacarias soboli nomen posuere propinqui,
Sed mage Ioannes certant uocitare parentes.

AL.

 Nuntiat angelicus Christum pastoribus hymnus.

AL.

In stabulo Dominum celebrant en omnia paruum.

AL.

Ecce Magi solio presentant munera uero.

AL.

In Ioannis moniti faciem fugere tyranni.

 AL.

Sistitur hic Domino iehsu cum munere iusso,
Mox ipsum Dominum didicerunt corda piorum.

AL.

Partibus Aegypti differtur passio Christi.
Quem simulacra tremunt et chara habitacula linquunt.

AL.

Precipit Herodes natos cruciare recentes:
Millia lactantum tendunt letantia celum:

AL.

En senibus potior reperitur pusio doctor,
Qui tamen imperium dignatur ferre parentum.

 Explicit de infantia Christi. 

Baptizat Dominum serui deuotio summum.
Predicat hunc genitor: inuisit Spiritus unctor.

AL.

Demonis en fraudes Christus contemnit inanes,
Eius cunctimodas ducens ut stercora pompas.

 AL.

Demonstrat placidum Ioannes nutibus agnum.

AL.

Andreas sequitur, fratri comperta profatur.

AL.

Imperat os uitreum post se properare Philippum,
Nathanel spissa qui mox subducit ab umbra.

AL.

Testibus nisce nouum fecit de flumine signum,
Conuiuiis latices in uitea pocula uertens.

AL.

Retia germani linquunt in nomine Christi,
Mox alii lacrymas spernunt cum naue paternas.

AL.

Omnipotens medicus, hominum miserator et unus,
 Omnimodis pressos iussit discedere sanos.

AL.

Spiritibus diris hominum de corpore pulsis
Das pecudum furiare greges, iustissime iudex.

AL.

En uerbum Domini curat medicamine uerbi,
Precipit et sanum proprium portare grabatum.

AL.

Principis ut natam sanet uel suscitet, ibat.

AL.

Furatur mulier sacra de ueste salutem.

AL.

Reddidit en stupide Dominus sua munia dextre.
Consilium stolidi faciunt de sanguine Christi.

AL.

 Unicus en uidue rediuiuus redditur orbe.

AL.

Ingeminant plebes; o uere magne prophetes.

AL.

Saltatrix petiit caput innocuumque recepit:
Lictores fluuidum linquunt in carcere truncum.

AL.

Panibus ex quinis, et piscibus haud mage binis,
En hominum large saturantur millia quinque.

AL.

Christus aque fluctus pressit uestigia gressu,
At fidei dubium mergunt uada turgida Petrum.

AL.

Hydropicum tangente manu que cuncta creauit,
Pallidus humor abit, facies et leta rubescit.

 AL.

Ecce decem mundans templo se ferre iubebat;
Unus regreditur grates persoluere Iesu.

AL.

Contentus pueros Deus est benedicere paruos,
Talibus atque sui promittit gaudia regni.

 AL.

Hic scribe Domino sistunt in crimine captam,
Quam placidus censor damnatis soluit eisdem.

AL.

Ex limo reparat quidquid natura negabat,
Qui luteum primo totum plasmauerat Adam.



Ecce tube crepitant, que mortis iura resignant:
Crux micat in celis, nubes precedit et ignis.



Hic resident summi Christo cum iudice sancti
Iustificare pios, baratro damnare malignos.

 

Esse sibi Patrem Domino tractante Tonantem,
Plebs furibunda pium certat lapidare magistrum.

AL.

Mortue quatriduo fetens et corpore toto,
Lazare, surge, ueni, te morti tollo rapaci.

AL.

Funeris obsequium mulier preuenit amicum,
Dum caput atque pedes nardo perfudit honora.

AL.

Mansuetum regem plebs deuota frequentat
Frondea cum festis preiens comitansque choreis.

AL.

 En urbis misere dignatur flere ruinas
Que manibus crudis ipsum discerpere gestit.

AL.

Hic sub carne latens deitas per signa patescit,
Dum turbas patria flagro proturbat ab aula.

AL.

En ficum uiridem sterilem remanere iubebat,
Quod sibi ieiuno fructum prebere negabat.

AL.

Agricole seruos cedentes uulnere seuo
Post natum Domini satagunt hic mittere morti.

AL.

Gentiles Dominum cupiunt iam cernere Christum:
 Discipulos idem mortem perferre docebat.

AL.

Ecce sacerdotum primi populique nefandi
Infidum famulum censu corrumpere gaudent.


Cetera desunt.





WALAFRIDI STRABI FULDENSIS MONACHI DE ECCLESIASTICARUM RERUM EXORDIIS ET INCREMENTIS LIBER UNUS, AD REGINBERTUM EPISCOPUM.

*



PRAEFATIO AUCTORIS

 In nomine Dei Patris, et Filii, et Spiritus sancti. De ministris Ecclesie et ministeriis ipsorum, necnon et de multiplicibus sacramentorum, officiorum et obseruationum, rationibus multi multa dixerunt: ita ut pauca uel pene nulla remanserint, que non iam per illuminationem Spiritus sancti sint demonstrata: non solum qualiter debeant fieri, uerum etiam quomodo singula mystice debeant uel possint intelligi, diligenti examinatione excussa. Quorum omnium copiam, cum secundum solertissimum in rebus ecclesiasticis studium tuum, et libris habeas et memoria comprehensam, o uenerande in Christo Pater Reginberte, salubri curiositate ardens, quedam non a prioribus penitus omissa, sed breuius quam uolueras tacta, a me addi desideras, quasi aliquid illos  aufugerit, quod nos possimus inspicere: cum potius uere fateri debeamus, omnia que illi inuenta, nobis scriptis suis reliquerunt, nec ipsa discendi instantia  nos assequi posse. Sed est quod huiuscemodi inceptis sensus sui uiuacitate uidebantur perspicua. Scribam igitur, in quantum Dominus dederit facultatem, sicut ex authenticorum dictis, que adhuc attigimus, addiscere potui, de quarumdam ecclesiarum exordiis et causis rerum, et unde hoc uel illud in consuetudinem uenerit, et quomodo processu temporis sit, indicabo: habiturus et si non pro scientia laudem, tamen pro obedientia certam mercedem. Et primum de sacris edibus, in quibus ipsa celebrantur sacra, dicendum uidetur.


AD LECTOREM.

Hoc opus exiguum Walafridus pauper hebesque,
   Collegit, Patrum dogmata lata sequens.
Sed non sponte sua tam magnos uenit in ausus,
    Dura Reginberti iussio adegit eum.
Si quid in hoc, lector, placet, assignare memento
   Id Domino: quidquid displicet, hocce mihi.



INCIPIT LIBER.



CAPUT PRIMUM. De exordiis templorum et altarium


Altaria quidem Ne, Abraham, Isaac et Iacob, Domino, ut legitur, exstruxerunt . Moyses uero primus tabernaculum, iuxta exemplar diuinitus sibi demonstratum, in deserto Sinai, filiis Isrel de seruitute Aegyptia liberatis erexit. Salomon quoque longo iam tempore eodem populo in terra repromissionis degente, et regie  dignitatis apice, gentibus circumpositis preminente, templum illud mirificum in Hierusalem  magnis edificauit sumptibus, et diuersis dotauit ornatibus. In quorum  utroque tabernaculo uidelicet ac templo, et arca Testamenti, et altaria cum utensilibus suis, alieque species religioni illius temporis congrue fuisse leguntur tam multiplices et tam consulta ratione prouise, ut quidquid modo spiritualibus Ecclesie celebratur in studiis, totum in illis constructionum figuris pleniter et, ut ita dicam, consignanter delineatum atque constructum uideatur. Paganos etiam templa fecisse diis suis, uel potius demonibus, seductoribus suis, non solum ex ipsorum libris, sed  etiam ex diuine Scripture testimoniis agnoscimus: Quia et templum Dagon in Samuele legimus et regem Sennacherib in templo Neserach trucidatum ; Danielem quoque in templo  Belis, sacerdotum eius strophas deprehendisse : et Antiochum reliquiarum populi Dei persecutorem grauissimum, et templi, quod post reuersionem de captiuitate reedificatum est, uiolatorem, in templo Nanee corruisse cognoscimus . Et multa alia quibus approbatur quod dicimus. Nolumus autem de libris paganorum eiusdem rei testes adsciscere, ne inter ecclesiastice edificationis eloquia, lectoris animum inutilibus fabulis occupemus.



CAPUT II. Qualiter religiones diuerse se inuicem imitate sint, et quid commune habuerunt, quid diuersum.

Et primus quidem temporibus, tam ueros Dei cultores, quam etiam demonum ueneratores, in locis  congruis, sue religionis cultum, sub diuo celebrasse credendum est. Sed quia demones hominibus persuaserunt, in contumeliam Creatoris, imaginem incorruptibilis Dei, in similitudinem corruptibilis hominis, et uolucrum, et quadrupedum, et serpentum commutare, et seruire creature potius quam Creatori , consequenter etiam edificationem templorum, et sanguinis non solum animalis, sed etiam humani immolationem ad maiorem persuasi erroris uindictam, sibi fieri exposcebant. Ideoque omnipotens et patiens Creator, facture sue uolens undecunque consulere, quia uero propter fragilitatem carnalium omnes consuetudines pariter tolli non posse sciebat, permisit et iussit quedam sibi obedienter a piis exhiberi, que demonibus damnabiliter  ab impiis soluebantur: sicuti sunt edium constructiones, et diuersorum genera sacrificiorum. Et factum est, ut que prioribus propter infirmitatem concessa sunt, ad exclusionem erroris, nobis sequentibus per Christi passionem patefacta, proficerent ad causam perfectionis, dum et in illis materialibus structuris edificium Ecclesie spiritale, et in carnalibus uictimis ac solemnitatibus, passionem Christi et uirtutum documenta sentimus. Sicut autem quedam precepta moralia nobis et ueteribus uoluit Deus esse communia: ut sunt ea que ad morum honestatem, et ad ius inter homines pertinent conseruandum: ita quedam flagitiosa, que demonum uoluptate instituta, et illis et nobis statuit omnimodis fugienda, maleficia uidelicet ac mendacia,  stupra, et superstitiosos errores, et similia. Hec cum ita sint dicta, sciendum est quedam esse omni religioni communia, ut est: Quod tibi non uis fieri, alii ne feceris : et quidquid ex naturali lege, diuinis congruum inuenitur mandatis. Hoc tamen in illis distat, quod quidam illa propter honestatem, ut philosophi: quidam propter timorem, ut Iudei: alii propter dilectionem, ut Christiani, obseruant: ut autem ad proposita reuertamur sicut Deus, ut destrueret opera diaboli, quedam sibi exhiberi uoluit a cultoribus suis, que demones prius persuaserunt errantibus: ita cultum a Deo institutum, maxime in sacrificiorum et ceremoniarum multiplicitate, sibi deinceps demones  exposcebant, sicut scriptum est de libris legis Dei, de quibus scrutabantur gentes, similitudinem simulacrorum suorum, ut scilicet, quomodo lex Domino seruire, precepit eiusdem ritibus, deceptores suos demones, decepte gentes uenerarentur. Nam et temporibus Tiberii et Caii Cesarum, idola in templo Domini legimus collocata. Et Iulianus Apostata totum ecclesiastici ordinem ritus, ad diabolorum honorem detorquere conatus est. Et ipse diabolus a Christo se pro Deo uoluit adorari .



CAPUT III. De profectu religionis Christiane.

Postquam itaque uenit tempus, quando ueri adoratores in spiritu et ueritate , non in Hierusalem  tantum uel monte Samarie, id est non localiter, sed spiritualiter ceperunt adorare Patrem, et in omnes gentes secundum Domini iussionem doctrina salutaris emissa est: ceperunt fideles loca munda querere, et a tumultibus ac negotiis carnaliter conuersantium semota in quibus orationes mundas, et sacrosancta mysteria, et mutue edificationis solatia celebrarent. Quamuis enim secundum euangelistam erant discipuli cum credentibus semper in templo uel cenaculo laudantes Deum, et orationi ac ieiunio insistentes: tamen post aduentum Spiritus sancti , legimus eos circa domos orationes et fractiones panis celebrasse. Et non solum inter urbium edificia, uerum et extra in locis secretis conuenisse. Nam et Paulus processisse legitur  in Philippis extra portam, iuxta flumen, ubi uidebatur oratio esse, et ipse cum Ephesiis orauit in littore . Cum autem multiplicaretur numerus credentium, ceperunt domos suas facere ecclesias, ut in gestis sanctorum creberrime legitur: et priuatas habitationes ad publicas fidelium contulerunt utilitates. Sepe etiam persecutorum rabiem declinantes, in cryptis et in cemeteriis, et speluncis, atque desertis montibus et uallibus conuenticula faciebant. Deinde magis magisque proficiente Christiane religionis miraculo, et per lucra Christi, damno succedente diaboli: non solum noue ad orandum domus constructe sunt, sed etiam templa deorum, abiectis et exterminatis idolis cum spurcissimis cultibus suis, in Dei mutabantur ecclesias.



CAPUT Iu. In quas plagas celi orantes uertantur.


Et quia diuersitas idololatrie diuersis modis templa construxerat, non magnopere curabant illius temporis iusti, quam in partem orationis loca conuerterent, dum tantum uideretur, ubi eliminate sunt demonum sordes, ibi Deum Creatorem omnium, qui ubique est, coli et adorari. Quanquam itaque sapiens dicat, nos ad orientem lucis adorare Deum, et reuera congruum est, et salubri more institutum, ut orientem uersus, facies orando uertamus: quia sicut ab oriente lucis aduentum suspicimus corporee, sic in orationibus illuminari super nos uultum illius  deposcimus, de quo scriptum est: Ecce uir Oriens nomen eius ; et, uisitauit nos Oriens ex alto . Tamen quia et templi tabernaculi introitus ab oriente fuit, ubi altare et labrum erat, et omnes uictimarum et sacrificiorum ritus fiebant, certum est in utroque, ab oriente multos orasse contra Occidentem. Siquidem et Salomon dedicans templum, stetit ante altare et extendit manus in celum, et effudit orationem tam deuotione, quam prolixitate mirabilem . Priora autem et anteriora templi uel altaris orientem respiciebant. Unde et apud ueteres, orientales templorum partes, antica; occidentales, postica; aquilonares, sinistra; meridiane, dextra dicebantur. Quod et de templi Domini latere meridiano sic scribitur: Ostium lateris medii  erat in parte domus dextre . Quia ergo porte trium atriorum una contra alteram posite recta linea ad orientem patebant, ita sol equinoctialis exoriens, radios suos per illas equaliter contra medietatem templi erigeret, eodemque modo per ostia porticus et ipsius templi, in ostia Sancti sanctorum altrinsecus posita, pertenderet: sicut traditur a maioribus, illi qui in exterioribus atriis positi, ab introitu interioris, quibusdam quasi rationabilibus causis prohibebantur: per portarum contra se positarum patulum prospectum, oculos usque ad introitum templi dirigentes: quo pedibus non audebant precibus et uotis et salutationibus accedebant. Sed et ipse Salomon, in illa celebri oratione de populo in peregrinationem propter peccata sua uenturo,  dixit ad Deum: Si orauerit contra ciuitatem quam elegisti, et templi quod edificaui nomini tuo , et reliqua. Quod Daniel quoque propheta, et talis in quo suspicio nulla potuit reperiri, legitur fecisse. Apertis enim fenestris cenaculi sui contra Hierusalem, tribus uicibus orauit per singulos dies . His et aliis exemplis edocti cognoscimus, non errasse illos uel errare, qui templis uel nouiter Deo constructis, uel ab idolorum squalore mundatis propter aliquam locorum opportunitatem, in diuersas plagas altaria statuerunt: quia non est locus, ubi non sit Deus. uerissima enim relatione didicimus, in Ecclesia quam apud Aeliam Constantinus imperator cum matre Helena, super sepulcrum Domini mire magnitudinis in rotunditate  constituit: idemque Rome in templo, quod ab antiquis Pantheon dictum, a beato Bonifacio papa, permittente Foca imperatore, in honorem omnium sanctorum consecratum est, in Ecclesia quoque beati Petri principis apostolorum, altaria non tantum ad orientem, sed etiam in alias partes esse distributa. Hec cum secundum uoluntatem uel necessitatem fuerint ita disposita, improbare non audemus. Sed tamen usus frequentior  et rationi uicinior habet in orientem orantes conuerti, et pluralitatem animarum  ecclesiarum eo tenore constitui. Unusquisque in sensu suo abundet. Prope est Dominus omnibus inuocantibus eum in ueritate, et longe a peccatoribus salus  : appropinquemus Domino, et appropinquabit nobis . Alioquin peccator, etiamsi fugerit, eum qui ubique est, euitare non poterit. Quia neque ab oriente, nec ab occidente, neque a desertis montibus, subaudi, patet locus fugiendi, quoniam Deus iudex est, hunc humiliat, et hunc exaltat. Cui etiam Propheta dicit: Quo ibo a spiritu tuo? Et quo a facie tua fugiam? Si ascendero in celum, tu ibi es: si descendero in infernum, ades .



CAPUT u. De uasis que simpliciter signa dicuntur.

De uasis uero fusilibus uel etiam productilibus, que simpliciter signa uocantur, quia eorum sonoritate  quibusdam pulsibus excitata, significantur hore, quibus in domo Dei statuta celebrantur officia: de his, inquam, hic dicendum uidetur, quod eorum usus non adeo apud antiquos habitus proditur: quia nec tam multiplex apud eos conuentuum assiduitas, ut modo est, habebatur. Apud alios enim deuotio sola cogebat ad statutas horas concurrere. Alii pronuntiationibus publicis inuitabantur, et in una solemnitate proxime futuras discebant. Apud quosdam tabulis, apud nonnullos cornibus hore prodebantur. uasorum autem, de quibus sermo ortus est, usum primo apud Italos affirmant inuentum. Unde et a Campania, que est Italie prouincia, eadem uasa maiora quidem campane dicuntur: minora uero, que et a sono tintinnabula uocantur,  nolas appellant, a Nola eiusdem ciuitate Campanie, ubi eadem uasa primo sunt commentata. Quia uero tubas ereas et argenteas in lege habemus , et propheta quasi tuba uocem predicationis exsultare iubet : congrue his uasis utimur in conuocatione fidelium, ut predicatio nostra in Ecclesia, pura in argento, in ere significetur durabilis et sonora, id est ut nec heretica fedetur rubigine, nec negligentie lassetur pigritudine, nec humana supprimatur formidine.



CAPUT uI. Expositio nominum quorumdam, sacris rebus adiacentium.

Hec a nobis, ut potuimus, dicta sunt: nunc de nominibus, que ipsis sacris locis uel edificiis, non  fortuito, sed rationabiliter imposita sunt pauca dicamus, ut lector, dum causas edificiorum et exordia didicerit, cur etiam ita uel ita dicta sint possit aduertere. Ecclesia quidem Grecum nomen est, et interpretatur conuocatio uel conuentus: cum sit uel generalis sanctorum unitas, in una fide et dilectione coniuncta, unde una et catholica dicitur Ecclesia: uel singulorum societas sancta locorum, unde et multe dicuntur Ecclesie. Tamen etiam ipsa domus, in qua ad diuina uel discenda uel celebranda, conuenit multitudo fidelium, ecclesia uocatur: a re que ibi geritur, illud uocabulum mutuamus. Horum exempla Apostolus insinuat, dicens: Ut exhiberet sibi gloriosam Ecclesiam, non habentem maculam neque  rugam ; et, Sicut in omnibus Ecclesiis sanctorum doceo . Et, Mulieres in Ecclesia taceant , et multa his similia. Unusquisque etiam electorum, domus et templum Dei dicitur, sicut Apostolus et in suo et prophetico confirmat exemplo: Templum, inquiens, Dei sanctum est, quod estis uos : sicut dicit Dominus, quia inhabitabo in uobis , et reliqua. Et Petrus: uos tanquam lapides uiui, superedificamini domus spitales , et reliqua. Sicut ergo in Ecclesia, sic multe domus et templa in domo Dei et templo conueniunt: domus autem dicta est a domate, quod Grece tectum uocatur. Dicitur etiam domus, familie totius sub uno tecto commorantis consortium, sicut urbs totius populi et orbis totius generis humani  est domicilium.

Templum est dictum quasi tectum amplum. Unde et excellentioribus edificiis hoc congruit nomen: sicut rex Salomon sapientissimus in regia urbe, templum: Moyses uero in itinere dicitur tabernaculum condidisse. Dictum est autem tabernaculum a tabulis et cortinis, eo quod interstantibus tabulis, cortine desuper tenderentur. Unde et militum tentoria, quibus in itinere solis ardores, tempestates imbrium frigorisque iniurias uitant, tabernacula dicuntur. Aedes et edificia ab edendo putant dicta, quasi primitus ad edendum facta. Unde Plautus dicit:

Si uocassem uos in edem ad prandium.
Potest enim fieri ut edes ad edendum in eis, sicut cenacula ad cenandum, primo sint facta, et  postea longo usu in aliud uerterentur. Sicut taberne primitus plebeiorum domuncule, quod sex tabulis ligneis fierent, dicebantur: unde et tabernaculum deriuari quidam uolunt. Nunc autem cauponum Ecclesie sic uocantur.

Basilica Grece, Latine regalis uel regia dicitur a basileo, id est rege. Nam et carnalium regum palatia ita dicuntur, sicut scriptum est de Esther: Stetit in atrio domus regie, quod erat interius contra basilicam regis . Nostra autem domus orationis ideo regia dicitur, quia Regi regum in ea seruitur, uel quia reges et sacerdotes, id est summi regis et sacerdotis membra, qui motibus corporis imperant, et spiritales hostias immolant Deo, ibi regenerantur ex aqua et spiritu, et salutari nutriuntur doctrina.  Absida Grece, Latine lucida dicitur, quia lumen acceptum per arcum intromittit. Exedra est absida quedam, separata modicum quidem a templo uel palatio, et dicta inde, quod extra hereat: Grece autem cyclon uocatur. Aram quidam uocatam dixerunt, quod ibi incense uictime arderent: alii a precationibus, quas Greci aras uocant. Unde et imprecationes * antara dicuntur. Altare autem, quasi alte are nominatur. Porticus a porta, ut uel quod sit aperta dicitur. Ad hoc maxime fit, ut per eam intretur et transeatur. Cemeterium recubitorium uel dormitorium est mortuorum, qui et ideo ab Ecclesia dormientes dicuntur, quia resurrecturi non dubitantur. Crypte, sunt specus subterranci, dicte a profunditate  abrupta, sicut et crepidines dicimus abruptas summitates quorumlibet corporum. Martyria uocabantur Ecclesie, que in honore aliquorum martyrum fiebant. Quorum sepulcris et ecclesiis honor congruus exhibendus in canonibus decernitur. Qui et loca, que sub incertis nominibus et reliquiis, uel tantum mortuorum appellatione construuntur nullo honore colenda constituunt. Quod beatus Martinus et Germanus Parisiensis suis leguntur confirmasse exemplis. Sacrarium dicitur, quia ibi sacra reponuntur et seruantur. Analogium, quod in eo uerbum Dei legatur et annuntietur. Logos enim Grece, uerbum uel ratio dicitur. Pulpitum, quod sit in publico statutum, ut qui ibi stant ab omnibus uideantur. Ambo, ab ambiendo dicitur, quia intrantem  ambit et cingit. Cancelli uidentur dici, quia minoribus columnis fiunt. Cancri enim uocantur maiores columne, et maxime quadre: uel cancelli dicuntur a cubito, qui Grece ancos dicitur. Solent enim plurimi non altius construi, quam ut stantes desuper inniti cubitis possint. Ianue a Iano quodam dicte, cui gentiles omnem introitum et exitum consecrarunt. Ostia ab obstando extra positis, uel ostendendo aditum uocantur. ualue a uoluendo. Fores, quod forinsecus sint posite. Porte, quia per eas portantur queque et feruntur. Sunt autem ianue proprie primi ingressus in domum, ostia intra ianuam aditus ad locaquelibet: ualue, que intro uoluuntur, id est uertuntur et complicantur sicut fores que foras uertuntur. Porte autem proprie sunt murorum et atriorum.  Camera dicitur a curuitate, que solet in his edificiis fieri, que cementitio opere desuper concluduntur. Hec etiam a concauitate superiori, ad similitudinem eiusdem animalis, testudo nominatur. Grece enim * camyron curuum dicitur. Lacunaria uel laquearia pendentia sunt templorum ornamenta, inde dicta, quod luceant in ere. Quia uero longum est singulas sacrarum edium partes exponendo percurrere, multiplex est in eis, eque ut in ceteris structuris, nominum et specierum diuersitas: sufficiant hec de eminentioribus earum partibus dicta. Ad cetera que restant, per hec signa ingressuum facilior studiosis patebit introitus.



CAPUT uII. Quomodo Theotisce domus Dei dicatur.


Dicam tamen etiam secundum nostram barbariem que est Theotisca, quo nomine eadem domus Dei appellatur: ridiculo futurus Latinis, si qui forte hec legerint, qui uelint simiarum informes natos, inter angustorum liberos computare. Scimus tamen et Salomoni  inter pauones simias fuisse delatas . Et Dominus qui pascit columbas, dat escam pullis coruorum inuocantibus eum . Legant ergo nostri, et sicut religione, sic quoque rationabili locutione, nos in multis ueram imitari Grecorum et Romanorum intelligant philosophiam. Multe res sunt apud singulas gentes quarum nomina,  ante cognitionem ipsarum rerum, apud alias incognita sunt. Sicque fit sepissime, ut rerum intellectus, alii ab aliis addiscentes, nomina quoque et appellationes earum uel integre, uel corrupte, cum noua intelligentia in suam proprietatem trahant, ut ab Hebreis Greci, Latini et Barbari, Amen, alleluia et Hosanna mutuati sunt. A Grecis Latini et omnes qui libris Latinorum et lingua utuntur. ecclesiam, baptismum, chrisma, et omnium pene radices dictorum acceperunt. A Latinis autem Theodisci multa et in communi locutione, ut schamel, fenster lectar: in rebus autem diuino seruitio adiacentibus pene omnia. Item a Grecis sequentes Latinos, ut kylch calicem, uatter pater, mutter mater, genez a gyneceo; que Grece dicuntur , , ,  et . Cum in quibusdam horum non solum Latini, ut genitor et genitrix, sed etiam Theotisci proprias habeant uoces, ut atto et amatodo et toda. Ab ipsis autem Grecis kyrch a kyrios, et papst a papa, quod cuiusdam paternitatis nomen est et clericorum congruit dignitati: et herr ab eo quod est heros, et monn et monath, a , et alia multa accepimus. Sicut itaque domus Dei, basilica, id est regia, a rege: sic etiam Kyriaca, id est Dominica, a Domino nuncupatur, quia Domino dominantium, et Regi regum in illa seruitur. Si autem queritur qua occasione ad nos uestigia hec Grecitatis aduenerint, dicendum et Barbaros in Romana republica militasse, et multos predicatorum Grece et Latine locutionis peritos, inter has bestias cum erroribus  pugnaturos uenisse: et eis pro causis, multa nostros que prius non nouerant utilia didicisse, precipueque a Gothis, qui et Gete, cum eo tempore, quo ad fidem Christi, licet non recto itinere, perducti sunt, in Grecorum prouinciis commorantes nostrum, id est Theotiscum sermonem habuerint. Et  postmodum studiosi illius gentis, diuinos libros in sue locutionis proprietatem transtulerint, quorum adhuc monumenta apud nonnullos habentur. Et fidelium fratrum relatione didicimus, apud quasdam Scytharum gentes maxime Tomitanos eadem locutione, diuina hactenus celebrari officia. He autem permistiones et translationes uerborum, in omnibus linguis tam multiplices sunt, ut propria singularum iam non sint pene plura, quam  cum aliis communia, uel ab aliis translata.



CAPUT uIII. De imaginibus et picturis.

[a 1Kb] Nunc iam de imaginibus et picturis, quibus decus ecclesiarum augetur dicenda sunt aliqua. Quia et earum uarietas nec quodam cultu immoderato colenda est, ut quibusdam stultis uidetur: nec iterum speciositas ita est quodam despectu calcanda, ut quidam uanitatis assertores existimant. Quis enim sanum sapiens, contra id quod scriptum est: Dominum  Deum tuum adorabis, et illi soli seruies . Et iterum: Non facies tibi omnem similitudinem eorum; que in celo, uel in terra, uel in aquis sut terra sunt : putabit in tabernaculi uel templi constructione, fecisse Moysem et Salomonem? Cum et ille secundum diuinam iussionem cortinarum uarietatem et indumentum sacerdotale, diuersis ornauerit figuris : et iste secundum sapientiam diuinitus sibi attributam, picturis et sculpturis non tantum animalium, sed etiam arborum et herbarum, pene omne opus templi distinxerit ? Uterque insuper cherubin similitudinem super arcam et propitiatorium statuerit? Cum certum sit et illos ita sensisse, et nos ita sentire debere, quod uidelicet non sint Deo debitis.  cultibus et honoribus colenda, que ab illis uel nobis facta sint uel fuerint, aut significandi alicuius mysterii causa ut tabernaculi et templi structura omnis. Ob commemorationem rerum gestarum, ut picture historiarum, aut ob amorem eorum, quorum similitudines sunt animis uidentium arctius imprimende, ut imagines Domini et sanctorum eius. Neque enim, frustra superiori sententie subiunctum est: Non adorabis, neque coles ea. Unde uidelicet intelligamus, in his faciendis deuotionem et utilitatem quam commoueri uel instrui appetimus, non esse culpandum: sed in his colendis, superstitionem et hebetudinem, qua spiritalem cultum ad corporalia traducere erronei nituntur, esse damnandam. Sane, si cui uidetur ars pictorum uel fabrorum ob hoc culpanda,  quasi ea que ab ipsis fiunt, propter artis decorem et conuenientiam, ad cultum sui illiciant insipientes: poterit consequenter et Dei obtrectare facturis, quare ipse uel luminaria celi tanti splendoris, uel herbas et olera tante creauerit uenustatis et odoris: cum ipsa sicut et alie creature, a quibusdam errantibus, diuinis honoribus adorata sint et culta, qui error non auctori bonorum ascribendus est, sed demonum persuasioni, et hominum consensui iniquo qui bonis in malum abuti didicerunt. Notandum uero, quod sicut quidam easdem imagines ultra quam satis est uenerantur, ita alii, dum uolunt cautiores ceteris in religione uideri, illas ut quasdam idololatrie species respuunt, et presumptionis fastu, simplicium corda scandalizant. Huius rei  questio apud Grecos sepe tantas contentiones excitauit, ut sub Gregorio papa iuniore Constantinus imperator apud Constantinopolim omnes imagines deposuerit, et sub Gregorio tertio Rome synodus sit facta contra supradictam  heresim in qua firmatum est ut sanctorum imagines secundum priscum catholice Ecclesie ritum, restituerentur. Ipsa denique querela Grecorum, temporibus bone memorie Ludouici imperatoris, in Franciam perlata, eiusdem principis prouidentia scriptis synodalibus est confutata. Quam etiam Claudius quidam,  Taurinensis episcopus, sed in ueritatis itinere, nominis sui similitudine nutabundus, inter ceteras uanitatum suarum ineptias, cupiens renouare, antequam diuersorum contra eum scribentium iaculis perfoderetur, suo iudicio damnatus interiit: et fortasse qui imperatoris, fidelium ueluti in numero conscripsit imaginem, ante tribunal ipsius, proteruitatis sue pariter et inquietudinis penas exsoluit. Non enim leuem iniuriam seculi potentes sibi putabant illatam, si imaginem suam uel nomen in quolibet numismate a subiectis despici cognouerint et calcari. Non autem (quia populus Isrel in deserto, uel Ieroboam  serpens eneus, quem ex iussu Domini Moyses fecit ,  contemnendus erat: quippe cum percussi a ueris serpentibus, imaginarii serpentis contemplatione sanarentur, quem quia populus, semper ad idololatriam procliuis, postmodum quadam superstitiosa ueneratus est religione, Ezechias rex Iuda religiosissimus legitur fregisse . Ergo cum Christianus populus tanta sit in diuinis rebus docilitate in interiora sapientie spiritalis inductus cellaria, ut non dicam picturam et imagines, sed ne ipsos quidem sanctos homines uiuos uel mortuos, diuinis credat colendos honoribus, uel adorandos: rogamus enim sanctos, non ut ipsi prestent per se, que saluti nostre necessaria sunt; sed ut ab auctore bonorum, a quo est omne datum optimum et omne donum perfectum , ut pote illi proximiores  meritis, et ideo certius audiendi, impetrent que saluti petentium opportuna non nesciunt. Deum autem oramus, ut sua bonitate gratuita meritis et intercessionibus sanctorum, que nobis iudicat commoda, largiatur. Et huic quidem, ut Deo Domino, iudici, creatori, omnipotenti et Saluatori, supplicamus: illos uero, ut Dei amicos, Domini famulos, patronos, uere honoratos, et pleniter saluatos, in adiutorium uocamus. Tales esse preces fidelium, qui publicas Ecclesie orationes considerare norunt, dubitare non poterunt. Cum itaque talis sit Christiani perfectio sensus, non sunt omnimodis honesti et moderati imaginum honores abiiciendi. Si enim ideo, quia nouimus non adorandas nec colendas iconas, conculcande sunt delende picture, quasi non necessarie  uel nociue. Ergo et quia credimus, quod Creator omnium, qui ubique est et celum et terram implet, non habitat in manufactis, destruenda sunt templa, ne uideamur parietibus et tectis inclusum credere Creatorem; sicque poterit euenire, ut dum cauemus ne uspiam sit aliquid, ubi insipientium mens possit errare, nichil pene habeamus, quo uel deuotionem nostram exerceamus, uel simplices et ignaros ad amorem inuisibilium trahere ualeamus. Quantum autem utilitatis ex picture ratione proueniat, multipliciter patet. Primum quidem, quia pictura est quedam litteratura illitterato, adeo ut quidam priorum legatur ex picturis didicisse antiquorum historias. Deinde   in gestis Syluestri pape legitur, Constantinum imperatorem, per * thoracidas apostolorum, quod ipsos in uisione uiderit, cognouisse. Et uidemus aliquando simplices et idiotas qui uerbis uix ad fidem gestorum possunt perduci, ex pictura passionis Dominice, uel aliorum mirabilium ita compungi, ut lacrymis testentur exteriores figuras cordi suo quasi litteris impressas. Ergo sicut omnia munda mundis , coinquinatis autem et infidelibus nichil mundum quia inquinate sunt eorum et mens et conscientia: ita malis omnes uie offensionis plene sunt. Et sicut boni etiam malis bene, sic mali etiam bonis male utuntur. Sic itaque imagines et picture habende sunt et amande ut nec despectu utilitas annuletur, et hec irreuerentia in ipsorum,  quorum similitudines sunt, redundet iniuriam: nec cultu immoderato fidei sanitas uulneretur, et corporalibus rebus honor nimie impensus arguat nos minus spiritualia contemplari.



CAPUT IX De templis et altaribus dedicandis.

Quod templa Dei dedicatione solemni consecranda sint, exemplis antiquorum et congrua ratione docemur, quia et Iacob patriarcha erexisse lapidem legitur et oleo desuper fuso unxisse eum, et uocasse domum Dei: idemque super altare erectum inuocasse fortissimum Deum Isrel. Tabernaculum autem Moyses et Salomon templum celeberrimis dedicationibus consecrasse leguntur .  Unde in testimonium diuine ostensionis et uisitationis, ignis de celo descendens, oblata consumpsit, et supra utramque domum fumus ac nebula diuine protectionis aparuit.

Notandum uero quod non tantum in prima constructione templi dedicatio est celebrata, sed etiam secundo uel tertio, post euersionem et profanationem eiusdem templi propter peccata populi perpetratam a gentibus, cum reedificatum sub Zorobabel , siue sub Machabeis fuisset purificatum iterata dedicatione subsecuta . Unde ea que nouissime facta est hiemis tempore, usque ad tempora passionis Christi obseruata cognoscitur, sicut scriptum est in Euangelio Ioannis : Facta sunt Encenia in Hierosolymis, et hiems erat,  et reliqua. Nam cetera due aliis anni temporibus facte, septimo uidelicet et primo mense, narrantur. Inuenitur etiam concilio Agathensi statutum, ut altare ungatur et benedicatur. Hec quidem et alia exempla dedicandorum habemus templorum et altarium, non minus ad hanc obseruantiam probabili ratione perducti. Si enim pagani templa et statuas, erroris sui testimonia, demoniis deceptoribus suis, per quedam exsecramenta magis, quam sacramenta deuouere et dedicare noscuntur, ut et suam deuotionem diis, quibus placere desiderant arctius insinuent, et ad se inuisendos demonum gratiam hac familiaritate sibi concilient, sicut legitur Nabuchodonosor rex Babyloniis fecisse dedicationem statue quam erexerat  in campo Duran . Quare non potius nos templa et altaria, nostre religiositatis indicia, Deo Saluatori nostro per illibata et uestra sacramenta dedicare curemus , ut et cum nostre deuotionis officiis diuine maiestati placeamus: et ipse nos semper inuisere, et mansionem sibi in nobis facere dignetur, qui per prophetam dicit: Pauete ad sanctuarium meum , et reliqua.



CAPUT X. Quid fieri debeat in locis Deo consecratis.

Quid autem fieri debeat in locis Deo consecratis, Dominus per prophetam et per seipsum manifestat dicens: Domus mea, domus orationis uocabitur cunctis gentibus . Et Psalmista:  Introibo in domum tuam, adorabo ad templum sanctum tuum , et multa his similia. Angelorum etiam presentiam in locis talibus haberi, et Iacob agnouit, quando scala in Bethlehem recta, uidit angelos ascendentes et descendentes . Et Dauid testatur, dicens: In conspectu angelorum psallam tibi, et adorabo ad templum sanctum tuum . uota etiam et sacrificia in his Deo offerri debere, et lex Moysis pleniter docet , et Psalmista commemorat: uota mea  Domino reddam in conspectu omnis populi eius , etc. Doctrine quoque uerbum populo in Ecclesia dispensari, et Moyses ostendit, cum ad ostium tabernaculi mandata Domini populo exposuit: et ipse Dominus in templo duodenis inuentus  est in medio doctorum sedens ; et creberrime in Euangelio reperitur in templo sermonem fecisse, sicut et in passione sua fatetur se palam in synagogis docuisse et in templo, quo omnes Iudei conueniunt . Sed et Petrus cum Ioanne in templo orauit et Paulus uota persoluit , et omnes apostoli docuerunt . Unde cum eadem domus Dei oratorium dicatur, potest et a deprecationibus in ea faciendis, et a locutione doctrine, ita dicta putari, quia oratio, id est oris ratio, et non tantum humilis postulatio, uerum et rationabilis intelligitur hoc nomine locutio. Inde est quod primi ordines in Ecclesie utuntur oratoriis, quia ad ipsos pertinet docendi officium. Et publici declamatores, ac sapientes dictionum compositores, oratores  uocantur. Baptismum quoque ibi conuenientissime celebratur, quia ante tabernaculum labrum, et ante templum mare ac decem lateres positos legimus, in quibus et oblaturi sacerdotes, et uictimarum carnes lauarentur. . Et dignum profecto est, ut in Christi templo Christiani regenerentur.



CAPUT XI. Quid item fieri non debeat.

Alia uero negotiorum carnalium in Deo consecratis edificiis opera fieri non debere, ut non dicam, que nusquam licent: sed et quedam alia, que alibi interdum uenialiter exercentur, inde esse mouenda, Dominus ipse ostendit, cum zelo domus Dei ductus,  uendentes et ementes eiecit de templo . Et per Prophetam quodam loco queritur, dicens: Dilectus meus in domo mea fecit scelera multa . Apostolus quoque Corinthios in ecclesia dissensiones habentes, itemque conuiuantes increpat, dicens: Primum quidem conuenientibus uobis audio scissuras esse , et reliqua, et in consequentibus: Conuenientibus uobis in unum, iam non est Dominicam cenam manducare. Unusquisque enim suam cenam presumit ad manducandum. Et alius quidem esurit, alius autem ebrius est. Nunquid domos non habetis ad manducandum et bibendum? aut ecclesiam Dei contemnitis, et confunditis eos qui non habent? Et post multa subiungit: Itaque, fratres mei, cum conuenitis ad manducandum, inuicem exspectate. Si  quis esurit, domi manducet, ut non in iudicium conueniatis. Et superius de inordinatis orantium gestibus premittit: Hoc autem precipio, non laudans, quod non in melius, sed in deterius, conuenitis. Unde beatus pater Benedictus in regula monachorum precipit, ut oratorium hoc sit quod dicitur, nec ibi quidquam aliud geratur aut condatur. Ubi ostenditur eos culpabiles esse, qui nulla necessitate coacti, indigna ibi committunt, uel loca sancta in horrea et apothecas conuertunt: cum in canonibus quoque sepius sit interdictum, ne in ecclesiis conuiuia uel prandia fiant nisi quis itineris necessitate cogatur.



CAPUT XII. De orandi modis ac distantia uocum.

 Qualiter autem orandum sit idem Pater breuibus uerbis, et maxime istis concludit, dicens: Breuis et pura debet esse oratio: et non in multiloquio, sed in puritate cordis, et compunctione lacrymarum, nos exaudiri sciamus, et non in clamosa uoce, sed in lacrymis et intentione cordis. Et item. Consideremus qualiter in conspectu Diuinitatis et sanctorum angelorum esse oporteat, et sic stemus ad psallendum, ut mens nostra concordet uoci nostre. Intelligamus ergo his exemplis, quid Dominus in templis suis fieri uelit, uel quid prohibeat. Qui et filios Heli propter scelera circa tabernaculum commissa puniuit, et Annam, matrem beati Samuelis, in secreto cordis, motu tantum labiorum, sine strepitu uocis, orantem, in filii petitione exaudiuit, ipsumque Samuelem,  quia fideliter in domo Domini ministrauit, reprobato sene, in prophetam, sacerdotem et ducem elegit. De cuius matre modestissima, et in oratione discenda est instantia humilis, et post orationem perseuerantia salutaris. Legitur siquidem de illa quia uultus illius non sunt amplius in diuersa mutati. Qui enim aut in oratione aliud quam debet, petit; aut alio modo quam magister humilitatis insinuat, deprecatur, uel orare nescit, uel minus quam potuit proficit. Qui uero paracta oratione uel ad matam consuetudinem, uel ad noua facinora, sine respectu mox prosilit, fructum orationis perdit. Nam quidam in oratione pectus pugnis pauimentant, caput contundunt, uoces muliebri gracilitate submittunt et in  proximo uel uerbis uel factis alios conturbare, et semetipsos non metuunt culpabiles exhibere. Hi nimirum contra iudicem, quem orando honorant, moribus pugnant. De uocum autem differentia dicendum illam esse diuinis laudibus aptam, que qualitercunque sonuerit, ex bono thesauro cordis profecta, interne intentioni concordat. Nam et in bono legitur uox alta, dum dicitur in dedicatione templi Salomonis, uox sacerdotum et Leuitarum in turbis et hymnis exclamantium , longius sonuisse, et sancti martyres sub ara Dei uoce magna clamasse leguntur . Ubi quamuis intelligi possit, sicut et in aliis multis locis, illam esse magnam uocem que, quamuis sit sono humilis, ex bona deuotione procedit, sicut ad Moysen dicit Deus: Quid  clamas ad me , cum non legatur ibi aliquid clamasse; tamen bonum est, et omni quieto preferendum, in laudem Dei decenter et simpliciter laborare. Cumque omne genus laudationis diuine, secundum rationem exhibite, sit laudandum, illud probabilius est dicendum quod habuerit uanitatis et iactantie minimum. Lege libros Confessionum sancti Augustini, et inuenies quantum ille iudicauerit esse periculi in cantilenarum cum melodia dulcedine.



CAPUT XIII. Quibus prosit cultus diuinus, et quibus non.

Sciendum sane ita demum templorum et officiorum sacrorum Deo, uniuersorum creatori, cultus esse acceptos, si hominum pectora, quorum ob causam  hec sibi exhiberi permittit uel iubet, ipsius inhabitatione fuerint digna. In uanum enim ligna et lapides poliunt, qui mores non componunt. Frustra dona et pecunias comportant, qui interius diuine subtilitatis oculum non placant. Nam quia Iudei Dominum interius non audierunt, exteriora eorum contempsit et abiecit, per prophetam dicens: Reliqui domum meam, dimisi hereditatem meam . Et per seipsum: Relinquetur uobis domus uestra deserta . Ergo propter peccata hominum loca sacra a Deo negligi, testis est arca ab Allophylis capta , templum toties euersum uel profanatum, et multe Christianorum ecclesie nunc a barbaris uastate uel subuerse, nunc ignibus uel fulminibus desolate, nunc terremotibus uel turbinibus  dirute. Unde et Dominus per Ieremiam peccatori populo confidentiam uel maximam aufert, dicens: Nolite confidere in uerbis mendacii, dicentes: Templum Domini, templum Domini, etc. . Non solum autem Dei protectionem, sed etiam angelorum custodiam et sanctorum curam a locis quondam sanctis discedere, cum prius habitatores uel cultores locorum a Deo discesserint, ex eo certum est quod omnis militia sanctorum solio Dei assistit: et ubi Deus non fuerit, ibi esse non possunt. Secundum gratie ostensionem dico, non secundum diuine potentie immensitatem, quia neque infernalibus deest qui celum implet ac terram. Scribit enim Iosephus , imminente propter  peccata urbis excidio, auditam fuisse custodum inuisibilium uocem de interioribus templi: Transeamus ex his sedibus. Neque uero sacra loca illis prosunt, qui sanctitatem proiiciunt, sicut nec loca horrida obsunt his qui Domini gratia proteguntur. Nam et in predicta Hierusalem subuersione, omnibus malis attriti, suffusos lacrymis oculos retorquentes ad templum, liberari non meruerunt sicut scriptum est: Clamauerunt, nec erat qui saluos faceret: ad Dominum, nec audiuit eos . Subiungitur enim in eodem psalmo, quo merito: Filii alieni mentiti sunt mihi, et reliqua . Presumptores enim et negligentes in locis sanctis mulctantur, ut Nadab et Abiu, offerentes ignem alienum . Item Core cum seditiosis ante tabernaculum igne  Dei deuoratur . Heli sacerdos in loco sancto fractis ceruicibus exspirauit . Bethsamite in conspectu arce damnantur . Iuxta aram perimitur Ioab ; iuxta altare trucidatur. Ozias, sacerdotium indigne usurpans, lepra perfunditur . Econtra humiles et Deum timentes in locis infirmis et exitialibus, iustitia tuente, saluantur. Ioseph in cisterna non perit, in carcere non dimittitur . Moyses in fluuio non necatur ; Iacob de sterquilinio erigitur ; Ieremias de lacu cenoso sustollitur . Daniel inter leones, tres pueri inter ignem illesi seruantur . Petrus liberatur de carcere , Paulus euadit de mari . Et quid amplius dicam?  Iniquitas de celo angelos deiecit, iustitia de inferno homines liberauit.



CAPUT XIu. Iustas oblationes et magis uirtutes quam corporalia munera Deum desiderare.

Postremo admonendi sacrarum structores edium, uel ornatores, ut sue deuotionis affectum rebus iuste acquisitis ostendant: quia Dominus per prophetam testatur, se odio habere rapinam in holocausto . Et alibi scriptum est: Qui offert uictimam de rapina pauperis, quasi qui mactet filium ante patrem . Et in Prouerbiis: Hostie impiorum abominabiles, quia offeruntur a scelere . Itemque: Honora Dominum de tuis iustis laboribus, et reliqua . Meminerit etiam Dauid regem  noluisse accipere aream Areuna Iebusei, ad edificandum altare Domino, ipso gratis dare uolente, nisi primum iusti pretii rependeret quantitatem : et reuera non est remedium peccati, si contempto salutis precepto, ipsius signa contemptus obiicias preceptori. Deinde qui iuste quidem offert, sed maiora et utiliora legis mandata postponit, audit cum Cain: Non ne si recte offeras, recte autem non diuidas, peccasti? quiesce . Qualibus Saluator dicit: ue uobis qui decimatis mentham et rutam, et omne olus: et que grauiora sunt legis, preteritis misericordiam, iudicium et ueritatem . Hec autem dicimus, non quo edificantium et ornantium loca sancta deuotionem  culpemus, sed quo doceamus eleemosynam in pauperes huic preferendam. Quia, ut beatus Hieronymus ait: Superstitiosum est parietes auro fulgere, Christumque ante ianuas fame et nuditate torqueri. Ipse enim ibi nos iubet thesaurizare ubi neque erugo, nec tinea demolitur: ubi fures non effodiunt nec furantur . Et in iudicio ueniens, non utrum ecclesias edificassemus, sed utrum membris eius minimis profuissemus, inquisiturus est .

Hec quidem ornamenta sanctum seculare Apostolus nominat , quia sunt alia quasi sancta celestia, sicuti sunt ornamenta animarum. Que quo minus apud homines habent splendoris, tanto plus apud Dominum habent meriti et mercedis. Legitur enim de beato Gregorio papa quod non sicut  alii in exstructione ecclesiarum laborauerit, sed in doctrina et eleemosynarum largitate: quam non solum apud suos, uerum etiam apud longe et in exteris prouinciis positos, exercere curauit. Si ergo in condendis uel ornandis sacris edificiis summa sanctitas esset, debuerunt earumdem studiosissimi rerum, aliis qui minus his faciendis institerunt, meritorum preeminere distantia. Sed quia legimus Moysen, tabernaculi structorem, ad aquam contradictionis Dominum offendisse , et idcirco ad terram repromissionis non peruenisse: Salomonem quoque, post singularem templi mirabilis exstructionem, mulierum seductum amore, Domini incurrisse offensam ; unde et regni, eatenus uniti, potentia a semine eius discissa, in aliam tribum perniciosa  diuisione partim concessit: intelligimus, et omni postposita dubietate fatemur, ita constructionem sacrarum edium ex religiosa deuotione laudandam, ut tamen uirtutes, que sunt spiritales structure, et animarum in quibus Deus habitat ornamenta perennia, his multum prelatas. Quia terrena ornamenta quantalibet formositate fingantur, sine uirtutibus Deo uilescunt. uirtutes uero quas et in angelis suis diligit, etiam sine materiali compositione semper sibi placere demonstrat, dicens per Micheam prophetam: Indicabo tibi, o homo, quid sit bonum et quid Dominus querat a te: utique facere iudicium, et diligere misericordiam et sollicitum ambulare cum Deo tuo . Unde multos sanctorum et ante usum templorum sacrorum placuisse Deo; alios uero,  postquam Deo per loca diuersa sanctuaria sunt constituta; in desertis et squalentibus locis commorantes, scimus omnipotenti Domino solis uirtutibus militasse.



CAPUT Xu. De oblationibus ueterum.

Hec de sacrorum fabricis et usibus locorum nos pro modulo tarditatis et ignauie nostre commemorasse sufficit. Nunc de sacrificiis et oblationibus que in eis Deo exhibentur, quod ipse dederit, adiungamus. Abel et Cain primi Domino munera obtulisse leguntur; ille quidem de naturalibus ouium, quas pascebat, fetibus; de terrenis iste, quas arte et labore acquisiuit, frugibus . Sed dona amborum  non una dignatione suscepta, quia dispari fuerant ratione oblata, testis est diuini censura respectus, et inuidentis fraterne felicitati Cain usque ad homicidii reatum prolapsa dementia. Ne quoque post diluuium de mundis animantibus obtulit Domino in odorem suauitatis . Abraham etiam et Iacob, et patientie Iob exemplar, sacrificia et holocausta Domino immolasse leguntur. Iam uero in lege quam multiplicia sint oblationum precepta, ex ipsis libris discendum est. Ubi quadrupedum et uolucrum carnes et sanguis, terre fruges et fructus arborum, diuersis modis offerri iubentur. Que omnia, cum legalium obseruationum umoris, licet Euangelii ueritatem sua prefigurauerint exhibitione, tamen infirmo et quasi carnem et sanguinem sapienti populo  imposita sunt eatenus obseruanda, donec ueniret Dominus legis et prophetarum, et omnia que de se fuerant apertis uel mysticis dictis prenuntiata, uel imaginariis uictimarum, sacrificiorum et solemnitatum ritibus presignata, compleret: ita sane ut, illucescente Euangelii ueritate, nec credentes ex Iudeis ab illis obseruandis, quasi rebus sacrilegis et profanis prohiberentur; nec de gentibus ad fidem uenientes, ad ea suscipienda, quasi saluti Christianorum necessaria, cogerentur.



CAPUT XuI. De sacrificiis Noui Testamenti, et cur mutata sint per Christum sacrificia.

Itaque Christus, qui credentibus finis est legis, carnis dispensationem subiens, legis statuta, ut  pote a Deo, non respuit; quin potius in se, ut terminaret, expleuit. Noui uero Testamenti noua mysteria ad instruendum nouum hominem tradidit: et morte sua uetera perficiens, resurrectione sua noua firmauit. In cena siquidem quam ante traditionem suam ultimam cum discipulis habuit, post Pasche ueteris solemnia, corporis et sangoinis sui sacramenta in panis et uini substantia eisdem discipulis tradidit, et ea in commemorationem sanctissime sue passionis celebrare perdocuit. Nihil ergo congruentius his speciebus ad significandam capitis atque membrorum unitatem potuit inueniri: quia uidelicet, sicut panis de multis granis aque coagulo in unum corpus redigitur, et uinum ex multis acinis exprimitur, sic et corpus Christi ex multitudine sanctorum  coadunata completur. Unde consulte a prioribus statutum est ne uinum in sacrificio sine aque admistione offeratur, ut uidelicet per hoc indicetur, populos qui, secundum Ioannem , aqua sunt, a Christo, cuius sanguis in calice est, diuidi non debere. Ergo nec uinum sine aqua, nec aqua sine uino offertur: quia nec Christus aliter quam pro populo suo passus est, nec aliter populus quam per passionem Christi potest saluari. Quia uero Christus sacerdos esse dicitur secundum ordinem Melchisedech, quod apostolus Paulus copiosissime astruit , salua multiplicium ratione figurarum quibus idem sacerdos Dei summi iehsu Christus Filius Dei, qui semetipsum Patri pro nobis obtulit,  pronuntiasse cognoscitur: congruum genus sacrificii Dominus noster, sacerdos uerus, in corporis et sanguinis sui mysterium prouidere dignatus est, ut uidelicet sicut Melchisedech ante circumcisionem et legis ceremonias, uiuens ex fide, panem et uinum legitur obtulisse: ita ipse Dominus, pontifex factus secundum ordinem non Aaron, sed Melchisedech, iustus, et iustificans eum qui ex fide est, post expletionem legis easdem species sacrificii fidelibus suis tradidit. Nec dubitemus nos sine operibus legis iustificari per fidem, dum illos imitamur libertate fidei et deuotionis, quos sine seruitute legis coactiua Deo cognoscimus placuisse per fidem. Ergo dum notus esset in Iudea Deus, dumque in uno tabernaculi uel templi loco sacrificia deberent offerri, preceptum  est, uel potius permissum carnalibus, uarias et sumptuosas oblationes exhibere, ut seruilis religio grauibus desudaret obsequiis. At uero postquam super omnem terram laudabile nomen Domini illuxit, dumque in omnibus locis et gentibus non speciale, sed generale sacerdotium geritur, tota fidelium unitate non in unum corporaliter locum, sed in unam spiritaliter fidem concurrente, statutum est fidelibus oblationes simplices Domino consecrare, que et ueritatem mysterii continerent, et filios adoptionis nulla sumptuum difficultate comprimerent.

Non est autem discutiendum ratione mortalium cur hec uel illa, isto uel illo tempore, quasi diuersa et discrepantia, ille, qui semper idem est et mutari non potest, statuerit uel iusserit: cum ipsorum  conditor et ordinator temporum quidquid in tempore fit, non temporali sapientie sue ratione, sed eterna, iuste, conuenienter et utiliter, quamuis sepius occulte, disponat. Notandum tamen quod non de maioribus, fortioribus, sanctioribus, utilioribus, ad minora, infirmiora, uiliora, inutiliora genus humanum uocauerit: sed sicut persona Filii seruis premissis, uel angelis uidelicet, uel hominibus, nature sue preminet maiestate; sic ipse in carne adueniens, illis maiora instituit, et a carnalibus ad spiritalia, a terrenis ad celestia, a temporalibus ad eterna, ab imperfectis ad perfecta, ab umbra ad corpus, ab imaginibus ad ueritatem docuit transcundum.



CAPUT XuII. De uirtute sacramentorum, et cur ab eis criminosi suspendantur.


Igitur cum ipse Filius Dei dicat: Caro mea uere est cibus et sanguis meus uere est potus ; ita intelligendum est, eadem redemptionis nostre mysteria et uere esse corpus et sanguinem Domini, ut illius unitatis perfecte, quam cum capite nostro iam spe, postea re tenebimus, pignora credere debemus. Inde et sacramenta a sanctificatione uel secreta uirtute, dicuntur. Unde etiam criminum feditate capitalium a membris Christi deuiantes, ab ipsis sacramentis ecclesiastico suspenduntur iudicio. Qui enim corpus et sanguinem Domini digne manducat et bibit, designat se esse in Deo et Deum in eo:  qui uero medicinam uel non habet uel ea indigne utitur, longe se a medico esse languendo testatur. Non enim mentitur qui dicit: Nisi manducaueritis carnem filii hominis, et biberitis eius sanguinem, non habebitis uitam in uobis, et reliqua. Sciendum enim a sanctis Patribus ob hoc uel maxime constitutum ut mortaliter peccantes a sacramentis Dominicis arceantur, ne indigne ea percipientes uel maiori reatu inuoluantur, ut Iudas, quem post panem temere a Magistro susceptum, diabolus dicitur plenius inuasisse, ut crimen quod prius scelerata premeditatione conceperat, iam sceleratissimo consummaret effectu: uel ne  infirmitatem corporis et imbecillitatem, ipsamque mortem presumptores incurrant. Et ut a communione  suspensi, terrore eius exclusionis et quodam condemnationis anathemate compellantur studiosius penitentie medicamentum appetere et auidius recuperande salutis desideriis inhiare.



CAPUT XuIII. Quid offerendum sit in altari.

Quamuis autem eorumdem sacramentorum usus ab ipso Domino traditus, et ab apostolis apostolicisque uiris in totam Ecclesie catholice latitudinem sit transmissus, tamen primis temporibus quosdam alia quedam genera oblationum offerre solitos, intelligimus ex canonibus, et maxime apostolorum, in quorum tertio capitulo ita scribitur: Si quis episcopus aut presbyter preter ordinationem Domini  alia quedam in sacrificio offerat super altare, id est aut mel, aut lac, aut pro uino siceram, confectaque quedam, aut uolatilia, aut animalia aliqua, aut legumina, contra constitutionem Domini faciens, congruo tempore deponatur. Et in quarto: Offerri non liceat aliquid ad altare, preter nouas spicas et uuas, et oleum ad luminaria, et thymiama, id est incensum, tempore quo sancta celebratur oblatio. Dum ergo quedam prohibentur offerri, ostenditur ea a quibusdam, licet extraordinarie, oblationibus adhibita. Unde Eutychianus, uicesimus octauus sedis Romane presul, constituit fruges super altare tantum fabe et uue benedici. Et hec idcirco fortasse quia uino sanguinis Dominici mysterium celebratur, faba uero abstinentium cibus est. Alias autem diuersarum  species rerum statutum est ubilibet benedici a sacerdotibus, uel si ad altare benedicenda quelibet deferantur, speciali benedictione a consecratione Dominicorum sacramentorum, omnimodis discernenda: ut sicut pro innumeris legis mandatis, breuiatum Euangelii uerbum Dominus fecit super terram , ita pro diuersis sacrificiorum ritibus simplex oblatio panis et uini fidelibus sufficiat, qui non in multitudine umbrarum apparituram querunt ueritatem, sed eam in manifestatione factorum tenent perspicuam. Unde quorumdam simplicium error de Iudaicarum superstitionum seminario natus, et ad nostra usque tempora quedam uetustatis extendens uestigia, iam ex magna parte sapientium  studio compressus est. Et sicubi adhuc perniciosum huius pestis germen reuirescere fuerit comprobatum, mucrone spiritali radicitus est amputandum: illum dico errorem quo quidam agni carnes in Pascha, iuxta uel sub altari eas ponentes, benedictione propria consecrabant, et in ipsa resurrectionis die ante ceteros corporales cibos de ipsis carnibus percipiebant. Cuius benedictionis series adhuc a multis habetur. Quod quam sit superuacuum, et a sacramentis Christiane perfectionis abhorrens, facile perspicit qui ueraciter intelligit quod Pascha nostrum immolatus est Christus , et uult epulari non in fermento ueteri, sed in azymis sinceritatis et ueritatis .



CAPUT XIX. Non ab aliis quam a ieiunis communicandum.

 Hoc quoque commemorandum uidetur quod ipsa sacramenta quidam interdum ieiuni, interdum pransi percepisse leguntur, ut legitur in canonibus concilii Africani, capitulo octauo, his uerbis: Ut sacramenta altaris non nisi a ieiunis hominibus celebrentur, excepto uno die anniuersario quo cena Domini celebratur, et reliqua. Isti quidem eo die post prandium communicandum esse censebant, quia Dominus post legalis pasche cenam, Noui Testamenti sacramenta legitur discipulis tradidisse. Alii uero, secta quadam singulari, non semel in anno sicut superiores, sed crebrius ante sacramentorum perceptionem cibis corporalibus refici debere iudicantes, post prandia et plenitudinem stomachi,  quasi confirmati, sacris rebus necessitate corporea communicabant, ut testatur Socrates in Historia sua ecclesiastica , ubi de diuersis Ecclesiarum consuetudinibus faciens mentionem, post multas ieiuniorum et solemnitatum uarietates, hec inter cetera ponit: Sed etiam circa celebritatem collectarum, quedam diuersitas inuenitur. Nam dum per Ecclesias in uniuerso terrarum orbe constitutas die sabbatorum per singulas hebdomadas sacrificia celebrantur, hoc in Alexandria et Roma quidem prisca traditione non faciunt. Aegyptii uero Alexandrie uicini, et Thebaidis habitatores sabbato quidem collectas agunt, sed non, sicut moris est, sacramenta percipiunt. Nam postquam fuerint epulati, et cibis omnibus adimpleti,  circa uesperam oblatione facta communicant. Et paulo inferius: In Antiochia uero Syrie altare non ad orientem ecclesie, sed magis ad occidentem habent. De qua re etiam nos quidem superius disseruimus . Et hi quidem, inquit, singulis sabbatis, isti post prandium uel cenam communicabant. Qua auctoritate id facere uoluerint, non adeo liquet. Illud uero quod superiores in anniuersario cene Dominice pransi, communicare permissi sunt, ex occasione supra exposita emersisse uidetur. Sed a sequentibus honesta et rationabili deliberatione statutum esse cognoscitur ut omni tempore a ieiunis sacrosancta celebrentur mysteria. Non enim ideo prius prandere, et postea communicare  debemus, quia Dominus completor legis, auctor gratie, prius legale Pascha perfecit, deinde sacramenta euangelica instituit. Sicut nec prius corporaliter cogimur circumcidi et postmodum baptizari, cum sciamus Dominum nostrum factum ex muliere, factum sub lege, primo secundum legis statuta circumcisum, ac deinceps ad expletionem omnis iustitie lauacri salutaris subisse nobisque consecrasse primordia.

Ergo a ieiunis semper celebrari debere eadem sacramenta, et generalis totius iam comprobat usus Ecclesie, et dicta synodi Bracarensis ostendunt. Ubi etiam supra memorata in die cene Dominice communicatio post solutum ieiunium anathematis interpositione abscinditur. Si itaque illo die post  prandium communicare non licet, cui et exemplum Domini et quorumdam assensus suffragari uidebatur, multo minus aliis temporibus licet, quibus horum neutrum cognoscitur attributum. Hoc autem ita fieri non solum honestas sobrietatis, per quam receptacula pectorum tante sanctitati percipiende preparari conuenit, ne si indigne sumatur, in iudicium transeat medicina: sed etiam ratio necessitatis magna poscebat, quia uidelicet, prandentes ante communicationem, proficiente, ut assolet, in peius mala consuetudine, de paruis refectionibus usque ad ebrietatis ingluuiem interdum prolapsos credibile est. Et quid tam absurdum quam tunc spiritalem atque uitalem percipere uictum, cum ex nimietate ingestorum nec corporalia alimenta potest crapulatus  honeste tractare? Apostolus autem precepit, dicens: Omnia uestra honeste et secundum ordinem fiant . Que moderationes, quamuis in singulis sanctorum operibus necessarie sint, tamen etiam atque etiam in sanctissimi sanguinis et corporis Domini ueneratione debent seruari ut uidelicet honeste, hoc est humiliter, pacem et caritatem in corde tenentes, ieiuni et sobrii cum munditia corporis et cordis, quantum fieri potest, ipsa sacramenta contingamus: secundum ordinem autem, ut sanctificationem eorum a cibis ceteris, ut pote anime uitam significantium, longe distare sciamus; et primo horum consolatione refecti, deinde corporis sustentacula capiamus. Quod autem neque ante, neque post communicationem in Ecclesiis sit conuiuandum,  et canones discrete et manifeste loquuntur, et nos superius commemorauimus .



CAPUT XX. Quod alii rarius, alii crebrius, alii quotidie communicandum dicant.

Quia uero de ratione sacramentorum pauca perstrinximus, uidetur subnectendum qualiter ad quotidianam celebrationem eorumdem mysteriorum usus peruenerit. Et quoniam multiplex est eius rei apud doctores relatio, colligamus summatim que possumus, ita ut nomina singulorum auctorum propter prolixitatem non ponamus. Nihil uero conemur astruere quod non uel ita legimus, uel ex lectione  coniectauimus, uel ueracium uerbis percepimus, uel usu insinuante cognouimus. Alii, ut ex Patrum collationibus discimus, semel in anno communicandum censebant, ut uidelicet diuturna preparatione corpus et animam purificantes, tandem ad communionem mense celestis digne pertingerent. Et quidem horum alii ipsam celebrationem annuam in die cene Dominice faciebant, ut ibi solum sacramentorum gratia iteraretur illorum ubi primitus est ostensa. Unde et ipsa die soluebant ieiunium, sicut in festis actitare solemus, et ante meridiem collectas explebant. Quod in canonibus partim ostenditur, et penitus prohibetur. Sed aliis cautioribus uisum est istos eo indigniores ad annuam sue obseruationis celebritatem peruenire, quo se putabant longa dilatione  defecatos, quandoque ad sacrorum perceptionem satis dignos accedere: meliusque credebant, quamuis animus indignus sit, crebrius iterari que sancta sunt; quia talis est illa spiritalis medicina ut et sanos adiuuet ad perseuerantiam sanitatis, et uulneratis subueniat ad redintegrationem uirtutis. Et eo dignius percipitur quo percipientes, per humilitatis custodiam substrati, nunquam se ad eius perceptionem satis dignos arbitrantur. Qui autem tardius secundum iudicium spiritalium medicorum ipsi admittuntur medele, ideo ad tempus abstinere debent, ne prepropere congrua suis ualetudinibus ingerentes medicamina, grauius egrotent: et quod aliis est reparatio, illis fiat damnatio. Alii omni Dominica uel omni sabbato apud Orientem et Hispanias  missas facientes, commemorationem passionis Dominice omni septimana si facerent, sufficere credebant. Unde etiam orationem Dominicam, que ab ipsis, ut credimus, apostolis, uel apostolorum temporibus, ante communicationem et panis fractionem dicebatur, quidam illo tantum tempore recitandam crediderunt quo sacrificia celebrabant. Quia panem illum, qui in eadem oratione petitur, supersubstantialem intelligi, non quotidianum, uoluerunt. Et sic fiebat ut qui semel per hebdomadam communicabant, semel etiam orationem Dominicam recenserent. Cyprianus autem quotidie dicendam esse ostendit, dicens: Itaque in oratione Dominica panem nostrum, id est Christum, dari nobis quotidie petimus, ut qui in Christo manemus et uiuimus, a sanctificatione  et corpore eius non recedamus. Item Hilarius: Et quia quotidiana oratio est, quotidie quoque panis uite, ut detur, oratur. Sanctus Augustinus dicit: De quotidianis paruisque peccatis, sine quibus uita hec non ducitur, quotidiana oratio fidelium satisfacit errori. Superioribus quidem ita ut predictum est, complacuit: aliis uero non solum in Dominicis et festis generalibus, ut sunt Natiuitas, Epiphania, Pascha, Ascensio Domini, et Pentecoste, uerum etiam in natalitiis sanctorum, diuinorum munerum celebranda esse mysteria. Legitur enim Felix uicesimus septimus papa constituisse ut super memorias martyrum misse celebrarentur. Sed beatus Gregorius papa in ordine sexagesimus  sextus precepit super corpus beati Petri apostoli fieri missas. His ita obseruatis, ceperunt iuniores tempore sequenti ferias ieiuniorum augere, ueraciter intelligentes panem illum quotidianum et quotidie petendum, et quotidie ab illis quibus competit, offerendum et accipiendum Quia uero Melchiades, tricesimus tertius ordine Rome presulatum agens, statuit ut nulla ratione Dominico aut quinta feria ieiunium quis fidelium ageret; pagani enim his diebus quasi ieiunia frequentabant: ideo beatus Gregorius supradictus in dispositione officiorum anni infra Quadragesimam, quintam feriam uacantem dimisit, ut quia festiua erat ueluti Dominica, etiam officio diei Dominice celebris haberetur. Que quinta feria, quoniam postmodum cepit ut cetere ieiuniis applicari, Gregorius Iunior statuit eam  missis et orationibus esse solemnem, et undecunque colligens, eiusdem diei augmentauit officia. Cum ergo Hebrei carnales suas oblationes quotidie ex iussione Domini celebrasse legantur, quare non Christiani hostias suas spiritales quotidie offerant, et in monimentum sue salutis frequentent? Legimus etenim, beato Gregorio  testante, Cassium Narniensem episcopum, post ordinationem suam omni die sacre oblationis hostiam Domino immolasse et diuina dignatione, ut solitis instaret operibus, commonitum ac magna promissionis gratia ad perseuerantiam confortatum.

Gennadius autem, Massiliensis presbyter, in  dogmate ecclesiastico quasi inter ueteres et iuniores medius existens, id est cum adhuc alii Dominicis tantum, iam quoque nonnulli quotidianis, communicarent diebus, huiusmodi libramine sententiam suam temperat, ut quotidianam Eucaristie perceptionem nec laudare, nec uituperare se dicat: omni uero Dominica communicare, si capitalia peccata non prohibeant, et mens in delectatione peccandi posita non sit, hortatur. Apud Grecos quoque illi qui duas Dominicas uel tres sine communione transierint, excommunicari dicuntur. Quia uero uenerabilis papa Siluester, tricesimus quartus a beato Petro, ferias clerum habere docuit, ut sicut apud paganos ferie tantum dies aliquibus festis insigniti dicebantur ; ita Christianis, et maxime clericis, omnes dies in ferias deputentur, uidetur ratione plenissimum ut per singulos dies sacris occupemur officiis. Et quantum [quando] mentis uel corporis grauiores macule non obsistunt, panem et sanguinem Dominicum, quibus sine uiuere non possumus, iugiter ambiamus et desiderio illius tuitionis potius quam presumptione nostre puritatis, sumamus, imitantes primitiue Ecclesie studium salutare, de quo in Actibus apostolorum ita scriptum est: Erant autem perseuerantes in doctrina apostolorum, et communicatione fractionis panis et operationibus . Et infra: Quotidie quoque perdurantes unanimiter in templo, et frangentes circa domos panem, sumebant  cibum cum exsultatione et simplicitate cordis, laudantes Deum . Et iterum: Omni autem die in templo et circa domos non cessabant, docentes et euangelizantes Christum Iesum . Nota quod dicit prius eos fregisse panem ac deinde sumpsisse cibum.



CAPUT XXI. Utrum semel uel sepius in die offerre conueniat et communicare.

Diuersitas autem quedam inter sacerdotes oboriri solet. Quia est talis qui semel tantum in die missam celebrare uelit, nimirum credens idem mysterium passionis Christi cunctarum necessitatum esse generale subsidium, quia unus, qui dominator et iudex est uiuorum ac mortuorum, semel pro peccatis nostris mortuus est ad multorum exhaurienda peccata.  Alius uero bis, ter, uel quotieslibet, eadem mysteria in die iterare congruum putat, credens tanto amplius Deum et misericordiam flecti quanto crebrius passio Christi commemoratur. Et fortasse consuetudinem suam inde confirmandam existimat, quia Romanorum usus habet duas uel tres interdum unius solemnitatis lacere missas, ut in Natiuitate Domini Saluatoris et aliquorum festis sanctorum. Siquidem Telesphorus, nonus in ordine Romane sedis episcopus, in Natali Domini noctu tres missas celebrari constituit [a 1Kb] . Et reuera non esse absurdum crediderim si dum plures in una die faciende sunt misse, unus sacerdos duas uel tres, necessitate uel uoluntate persuadente, celebret potius quam quasdam dimittat. Ad hoc accedit  quod totius usus Ecclesie habet sepius missas agere pro uiuis, pro defunctis, pro eleemosynis et aliis diuersis causis, quod etiam officia his attributa testantur. In diebus itaque publica celebritate conspicuis aut ille diuersarum rerum necessitates sunt intermittende, aut concurrentibus sibimet publica obseruatione et priuata necessitate, utriusque expletio suis est discernenda officiis, uel, quod superius commemorauimus, una oblatione diuerse cause sunt explende. Fidelium relatione uirorum in nostram usque peruenit notitiam Leonem papam, sicut ipse fatebatur, una die septies uel nouies missarum solemnia sepius celebrasse; Bonifacium uero, archiepiscopum et martyrem, semel tantum per diem missas fecisse: qui et non longe ante nostra fuerunt  tempora, et ambo tam scientia quam gradu precipui. Itaque unusquisque in suo sensu abundet , dum fides condocet ut nec sepius offerentes estiment Deum aliter petitiones non posse discernere; nec semel hostias per diem immolantes putent sue fidei subtilitatem potius quam superiorum deuotionem diuinis acceptam.



CAPUT XXII. De ordine misse et offerendi ratione.

Quoniam igitur qualiter ad celebrationem quotidianam missarum solemnia peruenerint, qualitercunque  monstrauimus, hinc de officio misse quid, quando et a quibus statutum sit, quantum inuenire potuimus, exponamus. Quod nunc agimus multiplici orationum, lectionum, cantilenarum et consecrationum officio, totum hoc apostoli, et post ipsos proximus, ut creditur, orationibus et commemoratione passionis Dominice, sicut ipse precepit, agebant simpliciter. Unde circa domos, secundum superius commemorata testimonia, frangebant panem. Quod etiam alia sententia Lucas declarat, dicens: Una autem sabbati, cum conuenissemus ad frangendum panem, et reliqua . Et relatio maiorum est ita primis temporibus missas fieri solitas, sicut modo in Parasceue Pasche  communicationem facere solemus,  id est premissa Oratione Dominica; et, sicut ipse Dominus noster precepit, commemoratione passionis eius adhibita, eos corpori Dominico communicasse et sanguini, quos ratio permittebat. Proficiente dehinc religione amplius aucta sunt a Christi cultoribus officia missarum, quod uel pax prestita latius terminos propagauit Ecclesie, uel sanctorum copia usu facta est conualescente frequentior. Quod et in sacrarum edium constructione uel ornatibus ita prouenisse iam diximus; non quod aliqui sequentium apostolis fuerint scientia uel religiositate maiores, sed quia illi maxime curabant ab infidelitate ad fidem, a tenebris homines ad lucem uocare, et in ueritate stabiles reddere, ipsa facilitate religionis, melius quod uolebant rudibus persuadere potuerunt.  Unde etiam, sicut legitur, credentes primi de gentibus legalium pondere mandatorum deprimi uoluerunt. Multi itaque apud Grecos et Latinos misse ordinem ut sibi uisum est statuerunt. Et Romani quidem usum obseruationum a beato Petro principe apostolorum accipientes, suis quique temporibus, que congrua iudicata sunt, addiderunt. Quorum morem ideo in sacris rebus tam multe gentes mirantur, quia et tanti magisterii ex apice apostolico primordiis clarent, et nulla per orbem Ecclesia eque ut Romana ab omni fece hereseon cunctis retro temporibus pura permansit. Ambrosius quoque, Mediolanensis episcopus, tam misse quam ceterorum dispositionem officiorum sue Ecclesie et aliis Liguribus ordinauit: que et usque hodie in Mediolanensi  tenentur Ecclesia. Igitur ordinem misse Romane, ut possumus, exsequamur. Antiphonas ad introitum dicere Celestinus papa quadragesimus quintus instituit, sicut legitur in Gestis pontificum Romanorum, cum ad eius usque tempora ante sacrificium lectio una Apostoli tantum et Euangelium legeretur. Litanie autem que sequuntur, id est Kyrie eleison, Christe eleison, a Grecorum usu sumpte creduntur, quia et Greca sunt uerba et ea ipsi Greci sepius in suis iterant missis. Hymnum autem angelicum in quo paucis uerbis quedam ab angelis  circa Natiuitatem Dominicam in laudem Dei sunt prolata, sequentes sancti Patres, ad communem sancte et indiuidue Trinitatis laudationem, dulcissimas et congruentissimas dictiones addiderunt, ut sicut eius principium a celestibus est ordinatum ministris, ita etiam tota eius series diuinis esset plena mysteriis.

Illum, inquam, hymnum ante sacrificium dici Telesphorus, nonus Romanorum presul, constituit, ut ad tante sanctitatis celebrationem congregatorum animi angelice modulationis dulcedine mulcerentur. Sed in hoc loco queri potest: Si idem hymnus huius pape temporibus ante sacrificium cepit dici, cur longo tempore post sub Celestino legatur tantum ante sacrificium lectionem Apostoli et Euangelium  precessisse, ut ille necessario de psalmis Dauid antiphonas que ante ipsas lectiones cantarentur, preposuisse uideatur? Ubi respondendum est uel constitutum quidem fuisse a Telesphoro ut idem hymnus in capite misse diceretur, sed apud posteros ipsam eius constitutionem intermissam, donec a sequentibus plenius totus ordo misse componeretur: uel ita statutum ab eo ut ipse hymnus in summis festiuitatibus et a solis episcopis usurparetur, quod etiam in capite libri sacramentorum designatum uidetur, et ideo scriptum esse usque ad tempora Celestini ante sacrificium lectiones tantum habitas: ut subintelligatur, quamuis ille hymnus interdum ante missas diceretur, ut prediximus, non fuisse tamen quod iugiter in omnibus missis ab omnibus sacerdotibus  ante lectiones poneretur, antequam idem Celestinus antiphonas ad introitum dicendas instituit: uel ita potuit euenire ut idem Celestinus, Sanctus, sanctus, sanctus, Dominus Deus, et reliqua, ante sacrificium docuerit dicere, quod nichilominus hymnus angelicus dici potest, quia principium eius Isaias propheta , seraphim pronuntiasse commemorat: sed ab imperitis quibuslibet in eodem loco ubi Telesphorus dicitur hymnum angelicum ante sacrificium posuisse, additum sit, Gloria in excelsis Deo, putantibus nullum alium intelligi hymnum angelicum nisi quem angeli nato Domino cecinerunt. Que uerba, id est Gloria in excelsis Deo, si non essent posita in capitulo Telesphori, non nasceretur questio suprascripta, et intelligeretur hymnus angelicus  ille qui ante actionem  cantatur. Huic assertioni uidetur illud suffragari quod legitur, Symmachum alii [f. leg. LIII] Romanorum presulem constituisse ut omni Dominica uel natalitiis sanctorum Gloria in excelsis Deo diceretur. Aut enim, sicut prediximus, illum hymnum Telesphorus non apposuit, aut si fecit, statutum illius longo tempore imperfectum remansit. Orationes quas Collectas dicimus, quia necessarias earum petitiones compendiosa breuitate colligimus, id est concludimus, diuersi auctores, utcunque uidebatur congruum, confecerunt. Solebant enim non solum inter officia misse, uerum etiam in aliis orationibus conuenientibus et collocutionibus, quo ceteris aderant eminentiores,  breui oratione opus concludere. Quod et in sanctorum Patrum exemplis agnoscimus, dum alii alios honorificentie causa orationes colligere postulabant. Et uenerabilis doctor Augustinus, in quibusdam sermonibus suis ad populum, ita terminauit locutionem, ut diceret extremo, Conuersi ad Dominum. Ubi intelligitur oratione subita communem petitionem ad Dominum direxisse: sicut etiam nunc solent sacerdotes in conclusionibus nocturne uel diurne synaxeos, orationes breues, id est Collectas, subiungere, sunt enim tales ut non alibi quam circa sacrificii celebrationem sint dicende. Sunt uero alie quibus et in officio misse, et non minus in aliis locis possumus uti. Crescente autem, sicut prediximus, religionis cultu diuine, crescebat etiam paulatim orationum et officiorum Ecclesie  compositio, multis et ex summa scientia, et ex mediocri, et ex minima addentibus que congrua rebus explicandis uidebantur. Ideoque credimus conciliis Carthaginensi et Mileuitano statutum ut preces et orationes a quibuslibet composite, nisi probate fuissent in concilio, non dicerentur. Nam et Gelasius papa in ordine quinquagesimus unus ita tam a se quam ab aliis compositas preces dicitur ordinasse. Et Galliarum Ecclesie suis orationibus utebantur, que adhuc a multis habentur. Et quia tam incertis auctoribus multa uidebantur incerta [Al. inserta] et sensus integritatem non habentia, curauit beatus Gregorius rationabilia queque coadunare, et seclusis his que uel nimia uel inconcinna uidebantur,  composuit librum qui dicitur Sacramentorum, sicut ex titulo eius manifestissime declaratur: in quo si aliqua inueniuntur ad hunc sensum claudicantia, non ab illo inserta, sed ab aliis minus diligentibus postea credenda sunt superaddita. Lectiones apostolicas uel euangelicas quis ante celebrationem sacrificii primum statuerit, non adeo certum est. Creditur tamen a primis successoribus apostolorum eamdem dispensationem factam, ea precipue causa quia in Euangeliis eadem sacrificia celebrari iubentur: et in Apostolo qualiter celebrari debeant, docetur; et ut ante sanctissime actionis  mysterium ex Euangelio salutis et fidei sue recognoscerent fundamentum, et ex Apostolo eiusdem fidei et morum Deo placentium caperent instrumentum.  Anteponitur autem in ordine quod inferius est dignitate, ut ex minoribus animus audientium ad maiora sentienda proficiat, et gradatim ab imis ad summa conscendat. Statuit autem Anastasius papa quadragesimus unus, ut quotiescunque sanctum Euangelium recitaretur, sacerdotes non recti, sed curui starent, ut uidelicet humilitatem, que a Domino docetur, etiam corpore demonstrarent. uidetur autem non alias lectiones ante Euangelium fuisse tunc positas, nisi tantum apostoli Pauli, quas solum nominauit qui Gesta pontificum scripsit, cum antiphonarum mentionem subiunxit. Quod ante non fiebat, nisi tantum Epistola beati Pauli apostoli legebatur, et sanctum Euangelium. Quod etiam sanctus  Damasus papa, ad Hieronymum scribens, pene eisdem uerbis ostendit. Et fortasse imprimis solius Pauli lectiones eo loco legebantur. Postea autem omnibus latius augmentatis, alie lectiones non tantum de Nouo, uerum etiam de ueteri, prout festorum ratio poscebat, intermixte sunt Testamento.

Nec mirum uideri debet quod paulatim aucta narrantur officia, dum adhuc multa in rebus necessariis defuissent. Cum uideamus usque hodie et lectiones, et collectas, et diuersas laudum species, iam pene abundantibus omnibus, superaddi, ut et in hoc illud propheticum uideatur impleri: Pertransibunt plurimi, et multiplex erit scientia . Sed uidendum est, sicut beatus Augustinus ait, ut ea cantentur  que scripta sunt ut cantentur. Responsoria et Alleluia que ante Euangelium cantantur, deinde adiuncta uidentur, postquam antiphone ad ingressum dici exspirarunt; que et uidentur prohibita canonibus Hispanorum, qui longo post tempore sunt constituti. In illis enim iubetur ne aliquis hymnus inter lectionem apostolicam et Euangelium in ordine misse ponatur. Ex quo intelligitur id aliquos tentasse tunc temporis, sed propter nouitatem rei studium eorum nondum fuisse a quibusdam receptum. Quod tamen postea usu Romano commendatum, ad omnes Latinorum peruenit Ecclesias.

Symbolum quoque fidei catholice recte in missarum solemniis [post] Euangelium recensetur; ut  per sanctum Euangelium corde credatur ad iustitiam, per Symbolum autem ore confessio fiat ad salutem. Et notandum Grecos illud Symbolum, quod nos ad imitationem eorum intra missas assumimus, potius quam alia in cantilene dulcedinem ideo transtulisse, quia Constantinopolitani concilii proprium est, et fortasse aptius uidebatur modulis sonorum quam Nicenum, quod tempore prius est; et ut contra hereticorum uenena, in ipsis etiam sacramentorum celebrationibus, medicamenta apud regie sue urbis sedem confecta fidelium deuotio replicaret: ab ipsis ergo ad Romanos ille usus creditur peruenisse. Sed apud Gallos et Germanos, post deiectionem Felicis heretici, sub gloriosissimo Carolo Francorum rectore damnati, idem Symbolum latius et  crebrius in missarum cepit officiis iterari. Concilio quoque Toletano statutum est omni Dominica idem Symbolum secundum morem Orientalium Ecclesiarum recitari, ut priusquam Dominica dicatur Oratio, fides uera manifestius testimonium habeat, et ad corpus Christi ac sanguinem prelibandum pectora populorum purificata accedant. In eiusdem loci concilio statutum est ut etiam hymnus trium puerorum ad missam omni Dominica in pulpito cantaretur. Quod Romani propter multiplicitatem officiorum non faciunt nisi quatuor per annum diebus, quibus lectionum duodecim numerus adimpletur.

Offertorium quod inter offerendum cantatur, quamuis a prioris populi consuetudine in usum Christianorum  uenisse dicatur, tamen quis specialiter addiderit officiis nostris aperte non legimus, sicut et de antiphona que ad communionem dicitur, possumus fateri: cum uere credamus priscis temporibus Patres sanctos silentio obtulisse uel communicasse, quod etiam hactenus in sabbato sancto Pasche obseruamus. Sed, sicut supradictum est, diuersis modis et partibus per tempora decus processit Ecclesie, et usque in finem augeri non desinet. Traditur denique beatum Gregorium, sicut ordinationem missarum et consecrationum, ita etiam cantilene disciplinam, maxima ex parte in eam, que hactenus quasi decentissima obseruatur, dispositionem perduxisse, sicut et in capite Antiphonarii commemoratur.

 Sciendum autem quosdam inordinate offerre, qui, attendentes numerum oblationum potius quam uirtutem sacramentorum, sepe in illis transeunter offerunt missis ad quas persistere nolunt. Rationabilius siquidem est ibi offerre ubi uelis persistere, ut qui munus Domino obtulisti, offeras pariter pro eodem munere suscipiendo postulationem deuotam. Non enim frustra in actione dicitur: Qui tibi offerunt; non dicitur: Qui obtulerunt, ut intelligamus eos persistere debere in offerendo, donec oblata ad hoc perueniant ad quod oblata sunt. Sed et in hoc error non modicus uidetur, quod quidam se non posse aliter plenam commemorationem eorum facere pro quibus offerunt, nisi singulas oblationes pro singulis offerant, uel pro uiuis et defunctis non simul  estimant immolandam; cum uere sciamus unum pro omnibus mortuum, et unum panem esse et sanguinem quem uniuersalis Ecclesia offert. Quod si cui placet pro singulis singulatim offerre, pro solius deuotionis amplitudine, et orationum augendarum delectatione id faciat, non autem pro stulta opinatione qua putet unum Dei sacramentum non esse generale medicamentum. Quodammodo enim in fide imperfectus est, qui putat Dominum non discernere, quando una petitione pro multis rogatur, quid cui sit necesse: uel fastidire eum estimat, cum eadem oblatio nunc pro uno, nunc pro alio exhibetur. Prefationem actionis, qua populi affectus ad gratiarum actiones incitatur, ac deinde humane uocis supplicatio celestium uirtutum laudibus admitti deposcitur,  uel ipsam actionem, qua conficitur sacrosanctum corporis et sanguinis Dominici mysterium , quis primus ordinauerit nobis ignotum est. Auctam tamen fuisse non semel, sed sepius, ex partibus additis intelligimus, quia et prefatio in quibusdam festis aliter quam diebus quotidianis dicitur; et interdum non ipsa mutatur, sed inseruntur in medio speciales quarumdam rerum commemorationes. Actio uero siue Canon ex eo cognoscitur maxime per partes compositus, quod nomina sanctorum, quorum ibi communio et societas flagitatur, duobus in locis posita reperiuntur. Non enim uerum est, quod quidam dicunt, ideo duos ordines nominum  ibi factos, quia posterius positi nondum coronati fuissent, cum priores in illo Canone ponerentur, cum sciamus Ioannem Baptistam, ipsis apostolis non tantum parem tempore, uerum et priorem; Stephanum uero parem, et utrumque ante apostolos coronatum; ceteros quoque qui in sequenti ordine numerantur, eisdem fuisse temporibus quibus fuere qui prius sunt positi. Unde constat sequentes Ecclesie doctores antiquis Patrum statutis, que congrua uisa sunt, addidisse, ut sicut religiosorum aucta est multitudo, ita et religionis crescerent instituta: primam uero partem Canonis predicti ex eo uel maxime antiquam esse cognoscimus, quia in eo ordo apostolorum non ita est positus sicut in emendatioribus Euangeliis inuenitur. Quod ideo fortasse  euenit quia pars illa prius composita est quam Euangelia ad eam ueritatem que nunc habetur apud Latinos, corrigerentur. In prioribus enim editionibus  non solum euangelistarum mutatus est ordo, sed etiam uerborum et sententiarum erat confusa commixtio. Alexander, septimus papa in numero, miscuit passionem Domini in precatione sacerdotum, quando misse celebrantur. Quod cum ita de eo in Pontificalibus scriptum sit, dubium uidetur utrum ille eam tantum partem actionis qua passio Domini commemoratur, ordinauerit, uel totam a capite usque ad ipsum locum. Sed huic secunde estimationi uidetur contrarium quod in ea parte sancti nominantur, qui et ante illum, et qui post illius tempora longe fuerunt; nisi dicamus ab  illo eos tantum qui ante illum fuerunt commemoratos, ceterorum uero nomina suis queque temporibus ab aliis superimmissa. Unde et ipsius nomen Alexandri in sequenti ordine reperitur. Gregorius uero, de quo superius sepius fecimus mentionem, augmentauit in precatione Canonis: Diesque nostros in tua pace disponas; ubi quidam uolunt intelligi totam ab eo loco Canonis consequentiam, usque in finem per illum fuisse compositam. Cui sensui repugnare uidetur quod passio Domini, quam Alexander eidem precationi inseruit, post hos uersus habetur. Unde nonnulli credunt non amplius Gregorium quam illas tres petitiones, id est pro pace temporum et ereptione ab eternis suppliciis, et consortio sanctorum obtinendo, prioribus superaddidisse  statutis. Leo quoque, quadragesimo sexto loco apud Romanos pontificatum agens, constituit ut intra actionem sacrificii diceretur, Sanctum sacrificium, et reliqua. De hoc etiam queri potest utrum ab eo loco que sequuntur, addiderit, uel ipsa tantum uerba, id est, Sanctum sacrificium, immaculatam hostiam, eo loco intermiscuerit. Quod quia manifeste non legimus, nolumus definire. Ex hoc tamen apparet Gregorium, qui longe post Leonem fuit, non totum Canonem ab eo loco quo sua inseruit usque in finem composuisse. Gregorius deinde, tertius eiusdem nominis papa, faciens oratorium in basilica Beati Petri in honorem omnium sanctorum, et quotidiana ibidem officia ac missas in eorum uenerationem  constituens celebrari, pariter instituit in Canone a sacerdote dicendum: Quorum solemnitas hodie in conspectu tue maiestatis celebratur, Domine Deus noster, toto in orbe terrarum; quod quia specialiter ad illam pertinet celebritatem, non est Canoni, qui generaliter dicitur, adnotatum. Actio dicitur ipse Canon, quia in eo sacramenta conficiuntur Dominica, Canon uero eadem actio nominatur, quia in ea est legitima et regularis sacramentorum confectio. Sequitur Oratio Dominica, cum appositionibus congruis. Una enim precedens, eam fiduciam predicat qua Dominum creatorem Patrem dicere presumamus: altera subsequens explicat quomodo et a quibus malis, per Dominum nos liberari petamus. Que Oratio Dominica, quia prius quam cetera  in consecratione sacrificiorum assumpta est, in expletione eiusdem sacratissime actionis digne ponitur, ut per hanc purificati qui communicaturi sunt, que sancte confecta sunt digne ad salutem ueram percipiant. Pacem ante communionem dari Innocentius papa decretis suis instituit, scilicet ut quod in oratione sancta sub sponsione remissionis promittimus, pacatos nos ipso opere demonstremus. Agnus Dei in confractione corporis Domini a clero et populo decantari Sergius, octogesimus sextus Romanorum antistes, constituit, ut dum preparatur ad dispensandum corpus Dominicum, rogent accepturi, quatenus ille qui pro eis oblatus est innocens, faciat eos salubriter pignora salutis eterne percipere. Porro quod canones precipiunt eum ad pacem non accedere  qui non communicat, quidam sic intelligunt, quod non debeat pacem accipere quis in aliis missis, nisi in quibus communicat. Alii uero uolunt illum tantum a pace prohiberi, qui iudicio sacerdotali a communione suspensus est. Illum autem qui quadam ratione illo tempore [temporum, del. illo] differt communicationem, cum tamen non sit extra communionem, non debere a pacis gratia separari, ne humilitas eius grauiorum criminum suspicione notetur. Et quia de communicandi uarietate quedam premisimus , hoc addendum uidetur, esse quosdam qui semel in die communicare, etiamsi pluribus interfuerint missis, pro dignitate sacramentorum sufficere credant; esse uero alios qui sicut in una, sic in omnibus quibus adfuerint missis in die,  communicare uelint. Quorum neutros culpandos existimo, quia, sicut Augustinus ait de his qui quotidie communicant, et illis qui rarius: Istos reuerentia sanctarum retrahit rerum, illos uero amor salubrium inuitat sacramentorum. Nam et ipse sacerdos, quoties in die missas facit, communicare non omittit. Quod si non faciat, canonico est feriendus iudicio . Et hoc non est mirum ita de sacerdote intelligi, cum conciliis Cesaraugustano et Toletano communiter sit statutum de omnibus, ut qui acceperit Eucaristiam, et non sumpserit, quasi sacrilegus repellatur. Est autem legitimum tempus communicandi ante ultimam orationem, que dicitur ad complendum, quia eius  petitio maxime pro eis est qui communicant. Unde etiam eorum qui per singulas missas communicare uolunt, accendi uidetur uoluntas. Quia per totam missam pro eis quam maxime et quasi nominatim oratur, qui ibi offerunt atque communicant. Possumus autem et debemus, ut eadem sancta missarum celebratio non paucis, sed multis prodesse credatur, dicere, ceteros in fide et in deuotione offerentium et communicantium persistentes, eiusdem oblationis et communionis dici et esse participes. Quamuis autem, cum soli sacerdotes missas celebrant, intelligi possit illos eiusdem actionis esse cooperatores pro quibus tunc ipsa celebrantur officia, et quorum personam in quibusdam responsionibus sacerdos exsequitur, tamen fatendum est illam esse legitimam  missam cui intersunt sacerdos, respondens, offerens atque communicans, sicut ipsa compositio precum euidenti ratione demonstrat. Statutum est autem Aurelianensi concilio ut populus ante benedictionem sacerdotis non egrediatur de missa. Que benedictio intelligitur illa ultima sacerdotis oratio.



CAPUT XXIII. De tempore misse.

Tempus autem misse faciende secundum rationem solemnitatum diuersum est. Interdum enim ante meridiem, interdum circa nonam, aliquando ad uesperam, interdum noctu celebratur. Nam Telesphorus papa constituit ut nullo tempore ante hore tertie cursum ullus presumeret missam celebrare:  qua hora Dominus noster secundum Marci Euangelium crucifixus asseritur. Inter hec notandum neque ieiunandum in Dominicis et festis maioribus, uti non cogit necessitas, sicut et canones ostendunt: nec in diebus ieiuniorum. uel unquam post meridiem, hymnum angelicum, id est, Gloria in excelsis Deo uel [pro et] Alleluia dicendum nisi in duobus sabbatis Pasche et Pentecostes, que specialibus mysteriis adornantur.



CAPUT XXIu. De uasis et uestibus sacris.

uasa quoque quibus precipue nostra sacramenta imponuntur et consecrantur, calices sunt et patene. Calix dicitur a Greco nomine , patena a patendo, quod patula sit. Ampulla, quasi parum ampla.  Zephirinus, Romanus pontifex uicesimus sextus, patenis uitreis missas celebrare constituit. Tum deinde Urbanus, octauus decimus papa, omnia ministris sacrata fecit argentea, et patenas uiginti quinque [for. quatuor, etc.]. In hoc sicut et in reliquis cultibus, magis et magis per incrementa temporum decus succreuit Ecclesie. Bonifacius martyr et episcopus, interrogatus si liceret in uasis ligneis sacramenta conficere, respondit: Quondam sacerdotes aurei ligneis calicibus utebantur; nunc e contra lignei sacerdotes aureis utuntur calicibus. Syluester papa constituit sacrificium altaris non in serico, non in panno tincto celebrari, nisi tantum lineo e terra procreato: sicut corpus Domini Iesu Christi in sindone  munda sepultum est. uestes etiam sacerdotales per incrementa ad eum, qui nunc habetur, aucte sunt ornatum. Nam primis temporibus communi indumento uestiti missas agebant, sicut et hactenus quidam Orientalium facere perhibentur. Stephanus autem, uicesimus quartus [papa], constituit sacerdotes et leuitas uestibus sacratis in usu quotidiano non uti, nisi in ecclesia tantum. Et Siluester ordinauit ut diaconi dalmaticis in ecclesia uterentur, et pallio linostimo eorum leua tegeretur. Et primo quidem sacerdotes dalmaticis ante casularum usum induebantur, postea uero, cum casulis uti cepissent, dalmaticas diaconibus concesserunt. Ipsos tamen pontifices eis uti debere ex eo clarum est quod Gregorius uel alii Romanorum presules aliis episcopis  earum usum permiserunt, aliis interdixerunt. Ubi intelligitur non omnibus tunc fuisse concessum, quod nunc pene omnes episcopi et nonnulli presbyterorum sibi licere existimant, id est, ut sub casula dalmatica uestiantur.

Statutum est autem concilio Bracarensi: Ne sacerdos sine orario celebret missam. Addiderunt in uestibus sacris alii alia, uel ad imitationem eorum quibus ueteres utebantur sacerdotes, uel ad mystice significationis expressionem. Quid enim singula designent, quibus utimur nunc, a prioribus nostris satis expositum est. Numero autem suo antiquis respondent: quia sicut ibi tunica, superhumeralis linea, superhumerale, rationale, balteus, feminalia, tiara et lamina, sic hic dalmatica, alba, mappula,  orarium, cingulum, sandalia, casula, et pallium. Unde sicut illorum extremo soli pontifices, sic horum ultimo summi tantum pastores utuntur.



CAPUT XXu. De horis canonicis et genuum flexione. De hymnis, item et cantilenis et incrementis eorum.

Premissis his que de ordine misse uidebantur dicenda, de canonicarum statutis horarum, que Dominus dederit, adiungamus. Sciendum est multa post reuelationem Euangelii tempora transisse antequam ita ordinarentur quarumdam per diem et noctem horarum solemnia sicuti nunc habentur. In ueteri autem Testamento legimus  quasdam certas orationis horas, ut tempus matutini et uespertini sacrificii. Et quod Daniel legitur ter in  die genu in oratione flexisse , non absque ratione fecisse credendum est. In Nouo quoque non tantum orandi, sed etiam genua flectendi, copiosa reperiuntur exempla. Nam Dominus iehsu Christus ante passionem suam, procidens in faciem suam, adorauit Patrem . Et Stephanus, positis genibus, pro lapidantibus exorauit . De Bartholomeo etiam legitur apostolo quod centies in die, centies in nocte flexerit genua. Quamuis autem geniculationis morem tota seruet Ecclesia, tamen precipue huic operi Scotorum insistit natio: quorum multi pluribus, multi paucioribus, sed tamen certis uicibus et dinumeratis per diem uel noctem genu flectentes, non solum pro peccatis deplorandis, sed  etiam pro quotidiane deuotionis expletione studium istud frequentare uidentur. Quibus autem horis uel temporibus inter publica officia sine genuum flexione orandum sit, canones loquuntur, id est in Dominicis et festis maioribus et Quinquagesima, iuxta quos canones publice penitentes semper genua flectere debent. Hore igitur canonice, quamuis omnes rationali auctoritate celebrentur, et nichil in eis obseruetur quod non exempla uel dicta sanctorum Patrum confirment, tamen quedam manifestioribus sunt dedicate documentis, ut ipsum Dominum nostrum in oratione legimus pernoctassse ; Paulum quoque et Silam noctis medio orasse carcere terremotus ostendit . Circa tertiam in apostolos orantes Spiritus sanctus descendit . Hora  sexta Petrus ascendit in cenaculum ut oraret ; itemque cum Ioanne in templum ad horam orationis nonam , in qua etiam oranti Cornelio angelus apparuit. Testis enim etiam Philo [a 1Kb] primitiuam apud Alexandrinos Ecclesiam, inter alia bona, hymnos ante galli cantus lucanos celebrasse. Ex his itaque et similibus intelligimus apud multos horas, que et nunc celeberrime sunt, obseruatas, sed non ea distributione psalmorum uel orationum qua nunc utimur. Quam et circa tempora Theodosii senioris inchoatam, ac deinceps expletam, multis animaduertimus causis. Ambrosius enim Mediolanensis, ut in libris Confessionum suarum beatus Augustinus testatur, hymnos diuine laudationis populo componens, persecutionem Iustine Auguste rerum nouitate  leniuit. Quo in tempore, sicut etiam in uita ipsius Ambrosii scribitur, antiphone, hymni et uigilie in Ecclesia Mediolanensi celebrari ceperunt. Hilarius quoque Pictauiensis hymnos composuit. Et de Gelasio papa scribitur quod tractatus et hymnos in morem beati Ambrosii composuerit. Damasus uero constituit ut psalmi die noctuque canerentur per omnes ecclesias uel monasteria, et precepit hoc episcopis et presbyteris. Deinde Ioannes [Chrysostomus] Constantinopolitanus primus auxit in nocturnis hymnis orationes, ob hanc uel maxime causam: Ariani extra ciuitatem collectas agebant; sabbato autem atque Dominica intra portas et porticus congregati, hymnos et antiphonas ex Ariano dogmate compositas decantabant; et hoc maxima  noctis parte facientes, diluculo cum ipsis antiphonis per mediam ciuitatem, ingressi portam, ad suam ecclesiam concurrebant. Cumque hoc crebro, quasi ad uituperationem orthodoxorum, facere non cessarent , tunc Ioannes, ne simplices huiusmodi cantibus traherentur, instituit suum populum ut et ipsi nocturnis occuparentur hymnis, quatenus et illorum obscuraretur opus et fidelium professio firmaretur. Studium ergo Ioannis nimis utile cum turba periculisque finitum est. Hec in decimo libro Historie ecclesiastice, que Tripartita dicitur, ita inseruntur; in quibus et hoc  subnectitur paulo inferius: dicendum tamen est unde sumpsit initium ut in Ecclesia antiphone decantentur. Ignatius Antiochie Syrie, tertius post apostolum Petrum episcopus, qui etiam cum ipsis degebat apostolis, uidit angelorum uisionem quomodo antiphonas sancte Trinitati dicebant et hymnos. Isque modum uisionis Antiochene tradidisse probatur Ecclesie, et ex hoc ad cunctas transiuit Ecclesias. Notandum hymnos dici non tantum qui metris uel rhythmis decurrunt, quales composuerunt Ambrosius, Hilarius et Beda Anglorum Pater, et Prudentius Hispaniarum scholasticus, et alii multi, uerum etiam ceteras laudationes, que uerbis conuenientibus et sonis dulcibus proferuntur. Unde et liber Psalmorum apud Hebreos liber hymnorum  uocatur. Et quamuis in quibusdam ecclesiis hymni metrici non cantentur, tamen in omnibus generales hymni, id est laudes, dicuntur. Cantandos etiam illos qui legitime componuntur, Toletani auctoritas concilii ostendit, inter alia sic dicens: Et quia a nonnullis magno studio in laudem Dei atque apostolorum, et martyrum triumphos, compositi esse noscuntur, sicut sunt hi quos beatissimi doctores Hilarius atque Ambrosius ediderunt: quos tamen quidam specialiter reprobant, eo quod de scripturis sanctorum canonum uel apostolica traditione non exsistunt: respuant ergo et illum hymnum ab omnibus compositum [comprobatum], quem quotidie publico priuatoque officio in fine omnium psalmorum dicimus: Gloria et honor Patri, et Filio, et Spiritui  sancto in secula seculorum. Amen; sed et ille hymnus quem nato in carne Christo angeli cecinerunt: Gloria in excelsis Deo, et in terra pax hominibus bone uoluntatis; reliqua que ibi sequuntur ecclesiastici doctores composuerunt: ergo nec ipsi in ecclesiis canendi sunt, quia in sanctarum Scripturarum libris non inueniuntur? Componuntur misse siue preces uel orationes, siue commendationes, seu manus impositiones, ex quibus, si nulla decantantur in Ecclesia, uacant omnia officia ecclesiastica. His uerbis ostenditur multa in Ecclesia nouiter componi, que non sint, si a fide ueritatis non abhorreant, abiicienda. Porro hymni metrici ac rhythmici in Ambrosianis officiis dicuntur, quos etiam aliqui in missarum solemniis propter compunctionis gratiam,  que ex dulcedine concinna augetur, interdum assumere consueuerunt. Traditur siquidem Paulinum, Foroiuliensem patriarcham, sepius, et maxime in priuatis missis, circa immolationem sacramentorum hymnos uel ab aliis uel a se compositos celebrasse. Ego uero crediderim tantum tanteque scientie uirum hoc nec sine auctoritate, nec sine rationis ponderatione fecisse. In officiis quoque que beatus Benedictus abbas, omni sanctitate precipuus, ordinauit, hymni dicuntur per horas canonicas: quos Ambrosianos ipse nominans, uel illos uult intelligi quos confecit Ambrosius, uel alios ad imitationem Ambrosianorum compositos. Sciendum tamen  multos putari ab Ambrosio factos, qui nequaquam ab illo sunt editi. Incredibile enim uidetur illum tales aliquos fecisse, quales multi inueniuntur, id est qui, nullam sensus consequentiam habentes, insolitam Ambrosio in ipsis dictionibus rusticitatem demonstrant. Dicendum uero de hymno qui ob honorem sancte et unice Trinitatis officiis omnibus interseritur, eum a sanctis Patribus aliter atque aliter ordinatum. Nam Hispani, sicut superius commemorauimus, ita eum dici omnimodis uoluerunt. Greci autem, Gloria Patri, et Filio, et Spiritui sancto, et nunc et semper, et in secula seculorum. Amen. Latini uero, eodem ordine et eisdem uerbis hunc hymnum decantant, addentes tantum in medio: Sicut erat in principio. Pro quibus etiam particulis  quidam Greci minus sapientes, Latinos, proximis ante nos temporibus, calumniis impetere conati sunt. Intelligimus tamen nos in hoc non errare, credita consempiternitate glorie Patris, et Filii, et Spiritus sancti: pariterque scientes quod Romani firmissimi fidei seruatores, remotis ceteris compositionibus, hunc huius hymni tenorem non aliter suscepissent, nisi eum purum ab omni errore cognouerint. Affirmant siquidem multi hymnum istum Niceni concilii sacratissima sanctione prolatum, ut omnibus officiis et orationibus intermixtus, et fidem ceterne Trinitatis inculcet, et in singulis petitionibus ipsa confessio melius fauorem diuine exauditionis obtineat. Hunc itaque hymnum nonnulli omnibus pene psalmis, et interdum incisionibus psalmorum  coaptant, responsoriis uero paucioribus, ut illi qui statuta Patris Benedicti in horis sequuntur canonicis. Romani eum in psalmis rarius, in responsoriis crebrius iterant. Sane uersum, qui in capite omnium  officiorum que horis canonicis exhibentur, dici solet, id est, Deus, in adiutorium meum intende, et reliqua, Patres antiqui suis Collationibus inueniuntur statuisse omnibus, non tantum officiis, sed etiam operibus premittendum, ut inuocatio diuine opitulationis initio cuiuslibet actionis assumpta faciliorem faciat et postulandi constantiam et obtinendi uirtutem. In Agendis autem mortuorum, et circa passionis Dominice solemnitatem, inchoationes et expletiones officiorum non ut in ceteris fiunt, tristitie uidelicet significande causa,  nisi aliquo grauiori decreto. Quia uero tanta est in ipsis diuersitas officiis, non solum pro uarietate gentium ac linguarum, uerum etiam in una gente uel lingua, pro temporum mutatione, uel magistrorum studiosa institutione: ut si uelim cuncta replicare que de hac multiplicitate iam legimus, magis onerosus quam profructuosus uidear audituris: omittam igitur que infinita sunt, hoc tantum affirmans quod plenarius officiorum ordo, qui nunc per Romanum orbem seruatur, post antiquitatem multis temporibus euolutam institutis et ad omnem eminentiam sancte religionis est dilatatus. Crescente enim fidelium numero, et heresis pestilentia multiplicius pacem maculante catholicam, necesse erat augeri  cultum uere obseruationis, ut et clarior religio accedentium ad fidem animos inuitaret, et auctior cultus ueritatis constantiam catholicorum aduersus inimicos ostenderet. In tantum denique uel cantilene, uel psalmodie memoriter exercende usus erat rarus apud priores, ut de nouissimis pene Romanorum presulibus, et qui nec ducentis annis nostra tempora precesserunt, quasi memorabile quiddam et singulare scribatur si qui eorum in rebus predictis eminentiores ceteris uiderentur. Hormisda enim, in ordine quinquagesimus quartus, clerum composuit et psalmis erudiuit. Leo, octogesimus secundus, et Benedictus post eum proximus, itemque Sergius, octogesimus sextus, psalmodia et cantilene scientia floruisse dicuntur. De Gregorio autem  tertio uelut inauditum quiddam et nouum refertur, quod omnes psalmos memoriter tenuerit. Ubi intelligi datur paucos priorum ita Psalterium didicisse. Solebant enim psalmos, eque ut ceteras Scripturas, partim etiam lectitando, suis officiis inserere. Quod si diligenter aduertas, multis Scripturarum documentis apparet. Ordinem autem cantilene, diurnis seu nocturnis horis dicende, beatus Gregorius plenaria creditur ordinatione distribuisse, sicut et supra de Sacramentorum diximus libro, cum multi ante siue post eum orationes, antiphonas uel responsoria composuerint. Nam et de antiphonarum inchoate superius diximus . Et responsoria ab Italis primum inuenta traduntur, uel Ambrosio uidelicet uel alii noua diuinarum laudum  augmentatione gaudenti. Et quia Gallicana Ecclesia, uiris non minus peritissimis instructa, sacrorum officiorum instrumenta habebat non minima, ex eis aliqua Romanorum officiis immixta dicuntur, que plerique et uerbis et sono se a ceteris cantibus discernere posse fateantur. Sed priuilegio Romane sedis obseruato, et congruentia rationabili dispositionum apud eam factarum persuadente, factum est ut in omnibus pene Latinorum ecclesiis consuetudo et magisterium eiusdem sedis preualeret: quia non est alia traditio eque sequenda, uel in fidei regula uel in obseruationum doctrina. Est etiam ille ordo officiorum laudabilis quem beatus Pater Benedictus monachis constituit obseruandum, scilicet ut qui proposito a ceteris discernuntur, etiam continue  seruitutis penso aliquid amplius ceteris persoluere studeant. Quam dispositionem ideo a pastoribus ecclesiarum non interdici putamus quia et uicina est auctoritati Romane, et quia beatus Gregorius uitam egregie Patris Benedicti describens, Regulam ab eo conscriptam, in qua idem officiorum ordo habetur, collaudans sua auctoritate, statutis eius fauere uidetur. Sunt tamen qui, nescio qua presumptione, non ea uelint constitutione uti, uolentes pigritiam uel proteruitatem suam illo excusare permissu, quod sanctissimus uir per humilitatis sue magnitudinem uidetur concedere, ut si cui displicuerit distributio eius quam fecit psalmorum, ordinet si aliter melius iudicauerit; quasi quiddam melius possint, suoque  ordini congruentius inuenire, quam ille qui spiritu omnium sanctorum dicitur plenus fuisse. Psalmos autem, cum secundum LXX Interpretes Romani adhuc habeant, Galli et Germanorum aliqui secundum emendationem quam Hieronymus Pater de LXX editione composuit, Psalterium cantant. Quam Gregorius, Turonensis episcopus, a Patribus Romanis mutuatam, in Galliarum dicitur Ecclesias transtulisse. Cantilene uero perfectiorem scientiam, quam pene iam tota Francia diligit, Stephanus papa, cum ad Pippinum patrem Caroli Magni  pro iustitia sancti Petri a Longobardis expetenda, uenisset, per suos clericos, petente eodem Pippino, inuexit, indeque usus eius longe lateque conualuit.



CAPUT XXuI. De baptismi incremento et mersione, et causis baptizandorum.


De baptismo etiam dicenda sunt aliqua, quod prefiguratum in transitu maris Rubri  uel Iordanis  manifeste, secretius autem aliis multis figuris prefiguratum cognoscitur. Hoc Ioannes primus initio noue gratie ad fidem Christi conuersis ostendit, non sua adinuentione, sed diuina constitutione prouisum, sicut ipse testatur dicens: Qui misit me baptizare in aqua, et reliqua . Baptizauit autem non in remissionem peccatorum, quod Christi baptismo agi consueuit, sed in penitentiam, dicens in eum qui uenturus erat ut crederent, hoc est in Iesum. De quo etiam testimonium  perhibuit, dicens: Ego quidem uos baptizo in aqua in penitentiam. Qui autem post me uenturus est, fortior me est: cuius non sum dignus calceamenta portare, ipse uos baptizabit in Spiritu sancto et igne . Et plane dignum erit ut in noua generis humani per aduentum Filii Dei in carne saluatione, nouum panderetur purificationis mysterium: quatenus sicut sacerdotes Leuitici generis lauari consueuerant ante oblationem carnalium hostiarum, ita omnes Christiani nominis heredes, qui dicuntur regale sacerdotium , lauacro spiritali a peccatorum labe mundati, offerant Deo hostias spiritales in odorem suauitatis. Sciendum autem, primo simpliciter in fluuiis uel fontibus baptizatos credentes. Ipse enim Dominus noster iehsu Christus, ut in  nobis idem consecraret lauacrum, in Iordane baptizatus est a Ioanne; et sicut alibi legitur: Erat Ioannes baptizans in Aenon iuxta Salim, quia aque multe erant ibi . Et Philippus euangelista eunuchum baptizauit in fonte quem reperit in uia . Sicut autem supra ostendimus, crescente processu temporum, religionis honore institutionum ecclesiasticarum usque ad plenitudinem decus creuisse: ita et huius mystici lauacri, gradatim per temporum augmenta, in maius celebratio creuit. Addiderunt alii chrismatis unctionem, quam ex ueteri sumptam consuetudine nemo qui dubitet, cum primis temporibus impositione manuum baptismum confirmari soleret, quod in Samaria fecisse Petrum  legitur et Ioannem . Que confirmatio et tunc ad primos Ecclesie pastores pertinuit, et nunc pertinere non dubitatur: unde in canonibus sepe interdicitur presbyteris ne chrisma conficiant, neque baptizatos in fronte consignent, quod solis debetur episcopis. Testantur hoc decreta Innocentii pape et statuta Siluestri, quia et ipse instituit ut presbyter baptizatum chrismate liniat, propter occasionem transitus mortis. Quod si a diacono uel quolibet alio homine baptizatus, casu ante confirmationem transierit, credendum non est perire propter hoc quia sub fide qua credidit poterit esse saluus, si eum post commissa peccata non perimant. Lege concilii Eliberitani decreta. Alii addiderunt in baptismatis sacramento exorcismos, alii consecrationem  fontis, alii salis uel saliue infusionem, alii catechumenorum ordinabilem instructionem, alii scrutinia diligentissime ad tantum mysterium preparationis statuerunt. Sed et multa alia que et exemplis diuinorum actuum uel dictorum inuenta sunt, et congruentissimis spiritalium profectuum significationibus plena noscuntur, sicut copiosa priorum de eisdem rebus documenta demonstrant. Celebratur autem ipsum baptisma uerum, non nisi in nomine summe Trinitatis, quod et Dominus ipse ostendit, et canones apostolorum docent. Unde quicunque uel ab hereticis in Trinitate baptizantibus, uel ab alio quolibet homine sub appellatione legitima eiusdem sancte Trinitatis fuerit baptizatus, rebaptizari non debet, ne inuocatio summe dignitatis  annullari uideatur; sed chrismate et manus impositione quod imperfectum erat perfici debet. Hoc in canonibus et decretis Patrum frequens habetur. Legitur quoque in ultimo ecclesiastice Historie libro quod Athanasius adhuc puer inter ceuos baptismatis similitudinem per ludum exercuerit. Alexandrum etiam Alexandrie presulem, cognita interrogatione baptiste et responsione baptizatorum, et ceteris que quamuis per ludum, tamen iuxta nostram religionem gesta sunt, non rebaptizandos iudicasse, sed usitatis Ecclesie confirmandos mysteriis. Concilio quoque Eliberitano fidelibus plenum baptisma habentibus in necessitate baptizare permittitur. uictor etiam, quintus decimus Romanorum pontifex, constituit ut, necessitate faciente, liceat ubi  inuentum fuisset, siue in flumine, siue in mari, siue in fontibus, christiane credulitatis confessione clarificata, quicunque ex gentilitate ueniens, baptizaretur. In hoc tamen et similibus non tribuitur quibuscunque baptizandi indiscreta licentia, cum concilio Carthaginensi mulieres prohibeantur baptizare: sed demonstratur per hec ubi ineuitabilis necessitas poscit, melius baptizari ubicunque et a quocunque in nomine Trinitatis quam periclitantem sine remedio deperire. Unde etiam tempora baptizandi legitima in talibus necessitatibus obseruanda non sunt, sed iuxta decreta Leonis egritudine, persecutione, obsidione et naufragio periclitantibus, semper est succurrendum: et concilio Gerundensi unius diei  infans, si in discrimine sit, baptizari iubetur. Eos autem de quibus incertum est, id est, qui nullo testimonio probare possunt se esse baptizatos, ex concilio Carthaginensi et decretis Leonis discimus baptizari debere. Illos uero, qui baptizatos se quidem nouerunt, sed in qua professione ignorant, eiusdem Leonis pape decreta sub manus impositione suscipiendos constituunt. Tempora autem baptizandi legitima Pascha et Pentecoste prefiguntur, secundum decreta Siricii, Leonis uel Gelasii episcoporum, quamuis concilio Gerundensi Natalis Domini et Pascha ponantur. Alii quoque in Epiphania Domini baptizare uoluerunt, quia eo tempore Dominum nostrum traditur baptizatum, quod et ipsum ab aliis prohibetur. Quia uero secundum Apostolum in morte  Saluatoris baptizamur , et ipse Dominus intraturos regnum celorum ex aqua et Spiritu renasci debere premonstrat , congrue a presulibus Romanorum hec duo tempora sola ad celebrationem prefixa sunt baptismatis, id est, Pascha et Pentecoste: quorum uno, passio Domini et resurrectio; altero, aduentus celebratur Spiritus sancti. Alii trinam immersionem uolunt, in similitudinem triduane sepulture, ut in canonibus apostolorum statutum habetur et Romanorum consuetudo obseruat. Alii unam propter diuinitatis unitatem contendunt, ut in concilio Toletano plenissime habetur: ubi etiam commemoratur quod beatus Gregorius interroganti super hoc Leandro inter cetera ita responderit, quia in una fide nichil officit Ecclesie consuetudo diuersa. Nos autem quod  tertio mergimus, triduane sepulture sacramenta signamus, ut dum tertio ab aquis infans educitur, resurrectio triduani temporis exprimatur. Quod si quis forte etiam pro summe Trinitatis ueneratione existimet fieri, neque ob hoc aliquid obsistit baptizandum semel in aquis mergere, quia dum in tribus subsistentiis una substantia est, reprehensibile esse nullatenus poterit infantem baptismate ter uel semel mergere, quando et in tribus mersionibus personarum Trinitas, et in una potest diuinitatis singularitas designari. Que singularis mersio, quamuis tunc ita Hispanis complacuit, dicentibus, Trinam mersionem ideo uitandam quia heretici quidam dissimiles in Trinitate substantias dogmatizare ausi sint, ad consubstantialitatem  sancte Trinitatis negandam, tamen antiquior usus preualuit et ratio supradicta. Si enim omnia deserimus que heretici in suam peruersitatem traxerunt, nichil nobis restabit, cum illi in ipso Deo errantes, omnia que ad eius cultum pertinere uisa sunt, suis erroribus quasi propria applicarint. Notandum autem non solum mergendo, uerum etiam desuper fundendo, multos baptizatos fuisse, et adhuc posse ita baptizari si necessitas sit, sicut in passione beati Laurentii quemdam urceo allato legimus  baptizatum. Hoc etiam solet euenire cum perfectiorum granditas corporum in minoribus uasis hominem tingi non patitur.

Notandum [a 1Kb] quod primis temporibus illis solummodo baptismi gratiam dari solitam qui et corporis et mentis integritate iam ad hoc peruenerant, ut scire et intelligere possent quid emolumenti in baptismo consequendum, quid confitendum atque credendum, quid postremo renatis in Christo esset seruandum. Refert siquidem uenerabilis Pater Augustinus de seipso in libris Confessionum suarum quod pene usque ad uiginti quinque annorum etatem catechumenus perdurarit; et ea uidelicet intentione ut per hanc temporis moram, de singulis edoctus, ad eligendum quodlibet libero duceretur arbitrio,  et deferuescentibus lubrice etatis incendiis, melius quod sequendum erat seruare potuisset. Sed augescente diuine religionis diligentia, intelligentes Christiani dogmatis amatores peccatum Ade originale non solos eos tenere obnoxios qui suis operibus preuaricationem auxerunt, sed etiam eos qui sine suis commissis: quia, secundum Psalmistam, in iniquitatibus concepti et nati sunt , immunes a peccato esse non possunt, dum de polluta radice procedunt; ut merito de omnibus dicatur per Apostolum: Omnes peccauerunt, et egent gloria Dei, iustificati gratis per gratiam ipsius . Et de Adam: In quo omnes peccauerunt . Hoc ergo sentientes sane fidei sectatores, ne perirent paruuli si sine remedio regenerationis gratie defungerentur, eos baptizandos in remissionem peccatorum  [censuerunt]. Non sicut heretici quidam, gratie Dei repugnantes, contendebant nulla necessitate paruulos baptizari, quia nondum peccassent: quod si uerum esset, uel non baptizandi erant, uel si extra necessitatem baptizarentur, imperfectum et non uerum in eis erat baptismi sacramentum, quod in Symbolo confitemur dari in remissionem peccatorum. Ergo quia omnes quos gratia Dei non liberat, pereunt in originali delicto, etiam qui sui sceleris non adiecerunt augmenta, necessario paruuli baptizantur. Quod et sanctus Augustinus in libro de Baptismo paruulorum ostendit, et Africana testantur concilia, et aliorum Patrum documenta quamplurima. Ex hac igitur occasione inuentum est ut patrini uel matrine  adhibeantur, suscepturi paruulos de lauacro, et pro eis respondeant omnia que ipsi per etatis infirmitatem confiteri non possunt. Pariterque debet spiritalis pater uel mater ei quem de fonte regenerationis suscepit, cum ad intelligibilem peruenerit etatem, insinuare confessionem quam pro eo fecit, ut qui aliena confessione, sicut paralyticus fide portantium , meruit a peccatorum solui languore, studeat saluti prestite uiuere non indigne, et sua impleat exsecutione quod illorum confessus est ore, si  non uult saluatione carere quam illorum meruit fide. Non autem pater debet uel mater de fonte suam suscipere sobolem, ut sit discretio inter spiritalem generationem atque carnalem. Quod si casu euenerit, non habebunt carnalis copule deinceps ad inuicem consortium, qui in communi filio compaternitatis spiritale uinculum susceperunt. Baptizandi sunt itaque non solum per etatem loquentes et intelligentes que aguntur, sed etiam nondum per se uel pro se loquentes. Sicut etiam synodus Carthaginensis baptizandos statuit egrotos, qui iam loqui non possunt, cum uoluntatis eorum testimonium, sui dixerint, aut ipsi aliquibus signis comprobare potuerint. Mortuis uero baptisma uel Eucaristiam dari supradicti loci prohibetur concilio, quamuis primis  predicationis euangelice temporibus tanti feruoris quidam in diuina credulitate referuntur fuisse, ut pro quibusdam karissimis, ante annuntiationem ueritatis uel baptismi perceptionem defunctis, baptizari studerent. Quod apostolus Paulus ad astruendam resurrectionis fidem commemorat ; quia nisi crederentur resurrecturi, stultum erat pro eis qui iam non exsisterent orare.



CAPUT XXuII. De decimis dandis.

Decimas Deo et sacerdotibus Dei dandas Abraham factis , Iacob promissis insinuat , deinde lex statuit , et omnes doctores sancti commemorant. Et profecto  dignum erat ut Isrelite decimas pecorum et frugum, et omnium pecuniarum Domino darent, qui ut eos liberaret, decem plagis percussit Aegyptios, et in nouissima plaga primogenita cunctorum disperdidit, gratiamque suis prestitit, ut impetratis pecuniis spoliarent Aegyptum. De quibus decimis Augustinus doctor mirabilis dicit: Decime ex debito requiruntur. Quid si diceret Deus, nempe: Meus es, o homo, mea est terra quam colis, mea sunt semina que spargis, mea animalia que fatigas, meus est calor solis, et cum omnia mea sint, tu qui minus accommodas, solam decimam merebaris? Sed reserua tibi nouem, da mihi decimam. Si non dederis decimam mihi auferam nouem. Si dederis mihi decimam, multiplicabo nouem. Cum itaque Iudaicus  populus preceptum decimarum tanta diligentia obseruaret, ut de minimis quibusque olusculis, ruta uidelicet, mentha et cymino, ut ipse Dominus testatur , decimas daret, cur non maiori studio plebs euangelica eamdem impleat iussionem, cui et maior est numerus sacerdotum et sincerior cultus sacramentorum? Ideo ergo dande sunt decime, ut hac deuotione Deus placatus, largius prestet que necessaria sunt, sicut superius ostendimus. Ac ut sacerdotes et ministri Ecclesie, cura et sollicitudine necessitatum corporalium quibus sine hec uita transigi non potest, releuati, liberiores fiant ad meditationem diuine legis, et doctrine administrationem, atque spiritalis seruitii uoluntariam expletionem;  et ut munus populi in quotidianam oblationem Domino immoletur, necnon, secundum statuta canonica, in sustentationem pauperum et restaurationem ecclesiarum proficiat. Quatuor enim partes, iuxta canones, fieri de fidelium oblationibus debent, ut una sit episcopi, altera clericorum, tertia pauperum, quarta restaurationi ecclesiarum seruetur.



CAPUT XXuIII. De litaniis agendis

Litanias, id est rogationes publicas  Romani una die denominata, id est uII Kal. Maii annuatim facere solent: quas Gregorius papa initio ordinationis sue instituit, dum, post aquarum inundationem insolitam, inguinaria et insolita  lues, primo Pelagio papa exstincto populum uastaret Romanum. Quia tunc eo modo septenam ordinauit litaniam, sicut Paulus in Gestis Longobardorum commemorat , ut precaturos Dominum in septem turmas distribueret, quo pietatem Domini multiplicius implorarent. In primo choro fuit clerus, in secundo abbates omnes cum monachis suis, in tertio omnes abbatisse cum congregationibus suis, in quarto omnes pueri, in quinto omnes laici, in sexto omnes uidue, in septimo omnes mulieres coniugate. Triduane autem litanie, que proximis diebus ante Ascensionem Domini annue per omnes Galliarum uel Germanie Ecclesias celebrantur, in Galliis sunt constitute. Temporibus siquidem Clodouei regis Francorum, qui cum gente  sua primus Christianus effectus est, dum ciuitas uiennensium crebro terremotu subrueretur et bestiarum desolaretur incursu, sanctus Mamertus, eiusdem ciuitatis episcopus, eas legitur pro malis que premisimus, ordinasse. Quas Aurelianensis synodus et eo tempore iubet fieri, et ab opere seruili, ut plenius celebrentur, omnes uacare. Hispani autem, propter hoc quod scriptum est: Non possunt filii sponsi lugere, quandiu cum illis est sponsus , infra Quinquagesimam Pasche recusantes ieiunare, litanias suas post Pentecosten posuerunt, quinta, sexta et septima feriis eiusdem hebdomadis, eas facientes. Alii eorum Idibus Decembribus triduanum statuerunt ieiunium; alii Kalendis Decembribus. Notandum autem litanias non tantum  dici illam recitationem nominum qua sancti in adiutorium uocantur infirmitatis humane, sed etiam cuncta que supplicationibus fiunt rogationes appellari. Litania autem sanctorum nominum postea creditur in usum assumpta quam Hieronymus Martyrologium, secutus Eusebium Cesareensem, per anni circulum conscripsit, ea occasione ab episcopis Chromatio et Heliodoro illud opus rogatus componere: quia Theodosius religiosus imperator in concilio episcoporum laudauit Gregorium Cordubensem episcopum quod omni die missas explicans eorum martyrum, quorum natalitia essent, nomina plurima commemoraret.



CAPUT XXI De aqua sparsionis.


Aquam sparsionis cum sale benedici, et in habitaculis fidelium spargi, Alexander papa constituit. Sicut enim populus prior, legalibus institutis deseruiens, sanguine lustrabatur , ita nouus Christianorum populus, baptismi sacramento renatus, digne aqua benedicta aspergitur, ut sicut sanguis agni in postibus ad repellendum percussorem ponebatur , ita mysterium aque corpora et loca muniat renatorum.



CAPUT XXX. De benedictione cerei.

Cereum autem benedici non solum in principalibus  ecclesiis, sed etiam in parochiis, Zozimus papa constituit. Quod ipsum concilio Toletano ostenditur, quosdam Hispanorum obseruasse, quosdam neglexisse.



CAPUT XXXI. Comparatio ecclesiasticorum ordinum et secularium.

Circa harum calcem rerum placet inserere quamdam secularium atque ecclesiasticarum comparationem dignitatum, quamuis non nesciam ordinationes potestatum et officiorum tanta diuersitate pro uarietate gentium, locorum et temporum perplexas, ut de eis uix aliquid certi possit exponi. Quotus enim quisque est qui se scire fateatur, quibus, non dico Assyriorum, Medorum et Macedonum, sed uel  Romanorum, quod notius et proximius nobis est, imperium distributum fuerit et ordinatum administrationibus et officiis: cum per longitudinem temporum alie potestates aliis mutate sint, alie subdite, alie abdite, ut ipsa instabilitate rerum humanum esse et temporarium comprobetur, quod quadam inconstantia et in maius extenditur et in minus contrahitur? Omissis ergo incertis, que notiora sunt inuicem comparemus, ut ostendamus ordinationes mundane sapientie in spiritalem Ecclesie uniuersalis rempublicam sacris distinctionibus commutatas, in similitudinem antique historie qua uel pecunie Aegyptiorum in usum tabernaculi , uel cedri de Libano cesi in templi edificationem profecisse , Raab quoque, et Ruth, et Achior,  in numerum populi Dei translati narrantur . Sicut autem gens Romanorum totius orbis monarchiam tenuisse fertur, ita summus pontifex, in sede Romana uicem beati Petri gerens, totius Ecclesie apice sublimatur. De quo Sardicensi concilio statuitur cunctorum statuta ad eum referri debere, idque obseruandum quod ipse statuerit: sicut uero summus seculi principatus non tantum apud Romanos, uerum etiam apud aliarum partium gentes interdum fuit, ita et alie Ecclesie dignitati sedis Romane consociantur, id est Antiochensis in Asia, Alexandrina in Africa. In concilio enim Niceno harum trium priuilegium Ecclesiarum ceteris omnibus anteferendum ostenditur. Sed potest  trium locorum eminentia ad unam dignitatem referri, quia in duobus horum ipse Petrus sedit; tertium nichilominus, id est Alexandriam, per Marcum filium suum et Euangelium, quod ex ore eius ipse Marcus descripserat, suam effecerat sedem. Similiter intelligendum de principatibus seculi, quod quamuis in diuersis orbis partibus per tempora sua fulserint, tamen ad ius Romanum, quasi unum apicem, postremo omnes pene relati sunt. Comparetur ergo papa Romanus Augustis et Cesaribus, patriarche uero patriciis, qui primi post Cesares in imperiis fuisse uidentur: ita et isti, qui satis pauci sunt, primi post trium sedium presules habentur. Deinde archiepiscopos, qui ipsis metropolitanis preeminent, regibus conferamus. Metropolitanos  autem ducibus comparemus. Quia sicut duces singularum sunt prouinciarum, ita et illi in singulis prouinciis singuli ponuntur. Unde in Chalcedonensi concilio iubetur ne una prouincia in duos metropolitanos diuidatur. Quod comites uel prefecti in seculo, hoc episcopi ceteri in Ecclesia explent. Fertur enim in Orientis partibus per singulas urbes et prefecturas singulas esse episcoporum gubernationes. Sicut tribuni militibus preerant, ita abbates monachis, athletis spiritalibus, preesse noscuntur. Quemadmodum sunt in palatiis preceptores uel comites palatii, qui secularium causas uentilant, ita sunt et illi quos summos capellanos Franci appellant, clericorum causis prelati. Capellani minores ita sunt sicut hi quos uassos dominicos Gallica consuetudine  nominamus. Dicti sunt autem primitus capellani a cappa beati Martini, quam reges Francorum ob adiutorium uictorie in preliis solebant secum habere: quam ferentes et custodientes cum ceteris sanctorum reliquiis clerici, capellani ceperunt uocari. Porro sicut comites quidam missos suos preponunt popularibus, qui minores causas determinent, ipsis maiora reseruent: ita quidam episcopi cepiscopos habent, qui in rebus sibi congruentibus que iniunguntur, efficiunt. Centenarii, qui et centenariones, uel uicarii, qui per pagos statuti sunt, presbyteris plebium, qui baptismales ecclesias tenent, et minoribus presbyteris presunt, conferri queunt. Decuriones uel decani, qui sub ipsis uicariis quedam minora exercent, minoribus presbyteris titulorum  possunt comparari. Sub ipsis ministris centenariorum sunt adhuc minores, qui collectarii, quaterniones, uel duumuiri possunt appellari, quia colligunt populum, et ipso numero ostendunt se decanis minores. Sunt autem ipsa uocabula ab antiqua consuetudine mutuata, in qua officia prelatorum dicebantur ex numero subiectorum: ut sunt chiliarchi Grece, Latine millenarii, centenarii uel centuriones; pentacontarchi, uel quinquagenarii; decani, uel decuriones; quaterniones, duumuiri. Ad horum similitudinem sunt diaconi et subdiaconi, presbyterorum adiutores in uerbo, baptismo et quotidiano officio. Sunt etiam archipresbyteri, in episcopis canonicorum curam gerentes. Habent et potestates  seculi consiliarios in domesticis et liberorum pedagogos suorum, habent ipsi procuratores rei familiaris: similiter in quibusdam Ecclesiis archidiaconos, quos familie respicit gubernatio. Sunt in secularibus questionarii, id est qui reos examinant; sunt in Ecclesia exorciste, demonum exclusores. Habent aule potentium ianitores, habet et domus Dei ostiarios. Habet mundus ueredarios, commentarienses, ludorum exhibitores, carminum pompaticos relatores; habet Ecclesia acolythos, lectores, cantores atque psalmistas. Ceterum ex utriusque ordinis coniunctione et dilectione una domus Dei construitur, unum corpus Christi efficitur, cunctis membris officiorum suorum fructus mutue utilitati conferentibus; dum oculus est in sapientibus, qui ueram lucem percipiunt et insinuant; os in doctoribus, auris in  beneuolis auditoribus, nasus in discretionis amatoribus, manus in operatoribus, pedes in proficientibus, uenter in compatientibus, humeri in laborum  toleratoribus, cuncta in ceteris: ut non sit schisma in corpore, sed si gloriatur unum membrum, congaudeant omnia membra; si contristatur unum, cuncta condoleant. Ista conuenientia eo usque tenenda est, donec occurramus omnes in uirum perfectum, ut sit Deus omnia in omnibus .



CONCLUSIO LIBELLI.

Graui pondere tandem solutus, et utinam tam profectuoso quam magno, in fine conclusionis lectores obtestor ne quod obedientia subii, isti tribuant temerarie presumptioni. Fateor enim me nec reperisse cuncta, que dilucidare cupiui, nec cuncta posuisse que reperi: cum et rerum magnitudo sciendi cupiditatem succenderet, et diuersitatum  confusio fastidii nimietatem preberet. Habebit tamen in his lectoris mei curiosa uestigatio etsi non copiam satietatis qua delectetur, qualemcunque tamen causam inquisitionis, qua melius exerceatur.





WALAFRIDI STRABI FULDENSIS MONACHI DE SUBuERSIONE IERUSALEM SERMO, seu TRACTATUS.

*

 Quantum Dominus omnipotens de profectu hominum gaudeat, quantumue de illorum ruina condoleat, ex multis locis Scripture sacre, precipue tamen ex presenti lectione cognoscere possumus. Denique cum Iudei uellent Dei Filium interficere, et de eius interitu tractarent, ipse ut pius pater eorum perditionem deflebat. Nam cum Dominus Iudeos se querentes interficere deflet, patulo ostendit quantum de profectu humani generis gaudeat, qui tunc de futura longe post nece Iudeorum dolebat. Narrat superius Euangelii textus quomodo Dei Filius miserit discipulos pro pullo asine, cui insidens Hierusalem uenerit, quando ceperunt omnes turbe descendentium gaudentes laudare Dominum uoce magna, super omnibus quas uiderant uirtutibus dicentes:  Benedictus qui uenit Rex in nomine Domini, pax in celo et gloria in excelsis . Et quidam Phariseorum dixerunt ad illum: Magister, increpa discipulos tuos . Quibus ipse ait: Dico uobis, quia si hi tacuerint, lapides clamabunt . Iuxta hec uerba subiungit Lucas euangelista: Et ut appropinquauit iehsu Hierusalem, uidens ciuitatem, fleuit super illam, dicens: Quia si cognouisses et tu, etc. . Condolebat Dominus interitum perfide ciuitatis, quem nesciebat ipsa sibi esse uenturum. Non existimandum est quod fleuerit Dominus pulchra menia ciuitatis, aut edificia murorum, aut altitudines turrium, sed per metaphoram habitatores deflet ciuitatis. Est autem metaphora tropus, ut Grecorum ac Latinorum  docet peritia, per quem Scriptura plerumque loqui uidetur; scilicet per inhabitantem [inhabitatum] ad habitantem, per irrationalem ad rationalem, per inanimalem ad animalem. Omittamus cetera, dicendo de presentibus: per inhabitantem [inhabitatum] ad habitantem, sicut hoc in loco; et sicut alibi Dominus dicit: Hierusalem, que occidis prophetas, et lapidas eos qui ad te missi sunt . Sicut enim ibi, ita et hic, non super Hierusalem fleuit, sed super habitatores eiusdem ciuitatis, quibus a flente Domino dicitur: Quia si cognouisses et tu, subauditur, fleres. Et quidem in hac die tua, que ad pacem tibi, nunc autem abscondita sunt ab oculis tuis . In die enim sua peruersa ciuitas, ea, que ad pacem sibi erant, habebat; quia extollebatur  in honoribus, gloriabatur in facultatibus, letabatur in diuitiis, in abundantia rerum, in fecunditate prolis, et in sanitate corporum. Et quia, que ad pacem presentem pertinebant, habebat, futuram rixam non preuidebat. Unde et recte subditur: Nunc autem abscondita sunt ab oculis tuis . Presens quippe gaudium tribulationem afferebat. De qua tribulatione recte subinfertur: Quia uenient dies in te, et circumdabunt te inimici tui uallo, et circumdabunt te, et filios tuos, qui in te sunt, et non relinquent in te lapidem super lapidem, eo quod non cognoueris tempus uisitationis tue .

Qualiter autem hec uerba iuxta litteram impleta sint, in subuersione eiusdem ciuitatis et populi Iudaici, Iosephus historiographus pleniter narrat, qui  inter cetera quoque commemorat qualiter uenerunt duo principes Romanorum, uespasianus, et Titus, pater et filius, cum manu bellica ad subuersionem eiusdem ciuitatis, quadragesimo secundo anno post Domini resurrectionem atque eius gloriosissimam ascensionem. Et recte ac merito, ut qui Patrem Deum, et Filium denegauerant, a patre et filio necarentur. Exspectauit enim Dominus populum Iudeorum post passionem suam quadraginta et duobus annis ad penitentiam, sed magna ex parte noluerunt conuerti, et proinde tam duros incurrerunt hostes. Nam cum populus Romanorum omnem circa regionem igne combureret, et omnis populus cum mulieribus et paruulis, quasi uir unus, ciuitatem ingrederetur in die solemni Pasche ad celebrandum Pascha,  repente urbs obsidione circumdata est, ita ut nullus ingredi uel egredi posset. Quod nutu Dei actum est, ut qui in solemni die Pasche Filium Dei cruci crudeliter affixerant, in eadem die ab hostibus oppressi affligerentur: in tantum, ut ita dira fames interius uiscera eorum torqueret, excepto quod gladius eos exterius affligebat, ut nonnulli nec ab ipsis calceamentis se abstinerent, sicut idem Iosephus dicit. Alii reliquias feni ueteris, et purgamenta frumenti, et paleas ruminabant: nonnulli uero indumenta portarum detrahentes, dentibus ea conficienda tradebant. In hac necessitate et omnis pudor et uerecundia ab eis recesserat, quia totum sibi ualida fames uindicauerat. Nam et mulieres a uirorum manibus et pueri a parentibus, et quod infelicius  est, ipse matres a filiorum dentibus cibum incomestum abstrahebant, mulieres sparsis crinibus trahebantur, ut cibos absconditos detegerent: erga canitiem senum nulla reuerentia, nulla erga paruulos miseratio seruabatur. Super hec omnia predones inter eos surrexerant, qui grauius eos interius affligebant quam ab hostibus exterius affligerentur. Nam si cuiuslibet fores clausas uidissent, indicium erat quod intus positi ederent, et continuo confractis foribus cibum de ipsorum manibus abstrahebant. Mensam igitur iuxta morem nullus ponere audebat, sed propria quasi furtiua edebant; frumentum in ciuitate deerat, et si quis pro colligendis herbis egredi uoluisset, statim ab eis qui intus erant, detinebatur, quasi cum Romano exercitu pacem facere  uellet. Iacebant igitur corpora iuuenum per plateas ciuitatis, magis fame quam etate defecta. Nullus iuxta morem sepeliebatur, quia nec multitudo morientium nec uirium debilitas hoc sinebat. Nonnulli corpora charorum suorum sepelire curantes, super ipsorum tumulos spiritum emittebant. Cumque tabo magnus, et intolerabilis fetor esset in ciuitate, ceperunt corpora mortuorum extra muros proiicere, in tantum ut corpora ipsis muris cequari uiderentur.

Quadam autem die Titus ciuitatem cum foris gyraret , uidensque omnes uallos ciuitatis cadaueribus mortuorum plenos, et morientium  corpora pene ipsis muris cequari, testem Deum inuocabat hoc opus suum non esse, eleuansque oculos in celum cum ingenti gemitu fertur dixisse: O ciues Romani, non cunctabor referre quod sentio; arbitror quod si ab hac pestilentissima urbe exercitus Romanorum paulisper abscederet, habitatores eius aut hiatu terre absorberentur, aut ignitus Sodomitanis exurerentur, aut aquis diluuii necarentur. Hec dicens, cum fortassis in crastino repausaturus esset exercitum, illico milites armat, custodias ponit, et cepit iterum ciuitatem possidere. Merito ergo atroci fame torquebantur, qui panem uite necauerant.

Narrat etiam idem Iosephus facinus inauditum in ea perpetratum, uidelicet quod esset quedam  mulier nomine Maria, filia Eleazar, prediues ualde nobilique genere exorta, que cum cetera multitudine ad ciuitatem conuenerat, cuius substantia, quam circa in regione habebat, cum ab hostibus esset uastata et igni combusta, nec non et ea que in ciuitate secum detulerat, consumpta, in hac necessitate uel tribulatione contra ipsam se fertur armasse naturam. Denique erat ei sub uberibus paruulus filius quem ante oculos statuens talia fertur dixisse: tangam enim sensum, quamuis uerba ipsa dimittam: O infelix mater, et o infelicior fili, in fame, et bello, et uastatione predonum cui te reseruabo? Nam etsi uita sperari possit, iugo seruitutis urgemur. O chare nate, esto cibus matri tue! et esto predonum furor! seculis fabula, et recordatio pessime famis. Hec  dicens, statim filium iugulat, et partem illius igni torret, partemque alteram in posterum sibi reseruat, cumque ad odorem exuste carnis iuxta morem predones adessent, mortem misere minari ceperunt, nisi cibos quos absconderat, detegeret. Tum illa truculento uultu, et ipsis predonibus truculentior: Optimam, inquit, partem reseruaui uobis, et tunc cetera membra infantis detexit, dicens: Meus, inquit, partus est, et meus filius est, et facinus meum est. Edite, nam et ego prior comedi quem genui: nolite matre esse religiosiores neque feminis molliores. Quod si uos pietas uincit et exsecramini meos cibos, ego que talibus pasta sum, his iterum pascar. Tum obstupefacti predones, et tantum facinus abhorrentes, nuntiauerunt urbi, et hoc  unusquisque ante oculos statuens tanquam proprium nefas deflebat, et cum magno eiulatu, et fletu, et clamore statim porta ciuitatis aperta est, et ingressus Titus cum omni Romanorum exercitu, alios gladio peremit, alios igne exussit, et iuuenes quos corpulentiores reperit in captiuitatem destinauit. Colligens autem historiographus numerum eorum qui fame et ferro interempti sunt, inuenit undecies centena millia; illorum uero qui in captiuitatem dispersi fuerunt nonaginta millia; latronum uero illorum qui postquam ciuitas capta est, diuersis modis mortui sunt, incertus est numerus: ciuitas autem ita a fundamentis destructa est, ut non relinqueretur in ea lapis super lapidem.

 Hec ex Iosepho commemorauimus, ut ueridicam Domini sententiam fuisse approbemus, quia dixit: Quia uenient dies, et circumdabunt te inimici tui uallo, et circumdabunt te, et coangustabunt te undique, et ad terram prosternent te, et filios tuos, qui in te sunt, et non relinquent in te lapidem super lapidem, eo quod non cognoueris tempus uisitationis tue . Inde etiam alio in loco dicit Dominus ad discipulos: Amen dico uobis, non relinquetur in ea lapis super lapidem, qui non destruatur . Et alibi: Cum uideritis Hierusalem ab hostibus circumdari, scitote quia prope est desolatio eius . Monstratur locus usque in hodiernum diem, quia in eodem loco, ubi tunc sita erat, lapis  super lapidem non remansit. Sed postea foris portam ciuitatis, ubi Dominus crucifixus fuit, ab Aelio Adriano reedificata est, et nunc Aelia uocatur. Tanta autem uilitas fuit in emptione mancipiorum Iudaicorum, ut dantes unum argenteum, triginta sibi emerent Iudeos. Et dignum sic fuit ut qui uili pretio Dominum emerant, uili mercimonio uenderentur.

Tunc etiam adimpletum est uaticinium Ezechielis prophete quod ei a Domino dictum fuerat: Et tu, fili hominis, sume tibi gladium acutum radentem pilos, et ducas eum per caput tuum, et barbam, et facias inde quatuor partes: unam partem disperge in uentum, alteram proiice in ignem, tertiam incide ferro, et reliquias liga in summitate  pallii tui . Quod totum tunc adimpletum est quando alia pars populi gladio interempta est, alia igne combusta, atque alia in captiuitatem destinata, que captiuitas usque hodie in miseros Iudeos per totum mundum perdurat. Per ipsam namque partem quam propheta in ignem proiecit, intelligere debemus eos qui de populo Iudeorum igne perierunt, siue combustam etiam ab imis ciuitatem. Per eam partem quam incidit ferro, ostendit eos qui interfecti sunt gladio. Per partem quam dispersit in uentum, demonstrat eos qui dispersi sunt in captiuitatem per diuersa spatia orbis. Per gladium, quem euaginare iussit post ista, generalis percussio Domini intelligitur in eodem populo. Per reliquias quas in summitate pallii ligare iussit, significat  eos qui de eadem gente in fine seculi credituri sunt. Quare uero tam dura eis acciderint, subinfertur, eo quod non cognoueris tempus uisitationis tue . Tunc quippe eos uisitauit quando inter eos incarnari uoluit, quam uisitationem optabat Psalmista dicens: uisita nos, Domine, in salutari tuo . De qua etiam et Zacarias: uisitauit, et fecit redemptionem plebis sue . Et uisitauit nos Oriens ex alto . Sed hoc tempus uisitationis perfida ciuitas non cognouit, quia Christo in carne apparente, populus Iudeorum in eum credere contempsit. Unde et ad duritiam cordis eorum aues celi in testimonio deducuntur, cum dicitur: Miluus in  celo cognouit tempus suum, turtur, et hirundo, et ciconia custodierunt tempus aduentus sui: Isrel autem me non cognouit, et populus meus me non intellexit .

Nec solum per semetipsum eos Dominus uisitare dignatus est, sed etiam post suam ascensionem per quadraginta et duos annos uariis signis et prodigiis ac portentis non solum eos uisitauit, sed etiam terruit. Etenim, sicut idem Iosephus narrat, quadam die admota in sacrificio uitula enixa est agnam. Sera etiam templi, que tanti ponderis erat ut uix a uiginti uiris moueri posset, per semetipsam est reserata. Media autem nocte ita lux in templo clara refulsit, ut a nonnullis media dies putaretur esse. Quod ignari cernentes, estimabant prospera sibi esse  uentura, sed sapientes minime latuit interitum ciuitatis significari. Strepitus quoque et uoces audite sunt in templo dicentium: Transeamus ab his sedibus. Currus quoque et equites ignei uisi sunt in ere deferri, interitum misere ciuitatis minantes. Ante duos etiam annos obsessionis eorum, stella gladio per omnia similis in celo per totum annum apparuit super ciuitatem. Sed et ante unum annum subuersionis eorum, quidam uir nomine iehsu, plebeius et rusticus, in die solemni Pasche inter medios populos cepit clamare et dicere: uox ab oriente, uox ab occidente, uox a quatuor plagis celi, uox super sponsos et sponsas, uox super Hierusalem et templum. Cumque a populis nimium cederetur, nullatenus tacebat, et cum inter flagella spiritum emitteret,  aiebat: ue, ue Hierosolymis! Cumque tot ac tantis miraculis et signis non solum uisitati, sed etiam territi fuissent, non est mollitum cor eorum ad penitentiam, sed in suis malitiis et peccatis perseuerauerunt.

Neque dignum erat ut sine ultione remanerent, qui tantis sceleribus fuerant auctores, quorum ultio in actibus Elisei prophete prefigurata est, quando descendens de Galgalis pueri insultabant ei dicentes: Ascende, calue, ascende, calue . At ille maledixit eis in nomine Domini, et egressi duo ursi de saltu deuorauerunt ex eis quadraginta et duos pueros. Per Eliseum intelligimus Dominum Christum, qui ductus a Iudeis in locum qui dicitur Caluarie locus, ad crucifigendum; sicut Eliseus est  a pueris irrisus, ita et Dei Filius a Iudeis est delusus, quando flectentes genua dicebant: Aue, rex Iudeorum . Et item. Si Filius Dei est, descendat de cruce, et credemus ei . Et percutientes eum dicebant: Prophetiza nobis, Christe, qui est qui te percussit . Per quadraginta et duos pueros quadraginta et duo anni figurantur quibus eos Dominus ad penitentiam exspectauit, sed illis penitere nolentibus egressi duo ursi de saltu, id est duo magni principes Romanorum, de siluis gentilium aduentantes, uespasianus scilicet et Titus, et interfecerunt eos.

Et ingressus in templum cepit eiicere uendentes in illo et ementes, dicens illis: Scriptum est, Domus  mea domus orationis est, uos autem fecistis illam speluncam latronum . Aedificauit rex Salomon domum Domini  ut esset domus orationis, sed a sacerdotibus, qui debuerant esse obseruatores legis et fabricatores, spelunca latronum facta fuerat, eo quod ibi mercimonia prepararentur. Dictum fuerat filiis Isrel ut ter in anno se congregarent ad festa celebranda in Hierusalem . Itemque lex precipiebat: Non apparebit in conspectu meo uacuus . uenientes ergo de longinquis regionibus, non ualentes secum deferre dona que offerrent, cogebant eos ministri templi ut emerent ab eis. Dante populo dona fraudabant sacerdotes, et non sicut preceptum erat, Domino immolabant, sed ad hoc sibi reseruabant ut  aliis iterum uenderent, et ex hoc pretium muneris sibi multiplicarent. Unde iuxta alios euangelistas oues et boues, turtures et columbe in templo uendebantur; et ne aliquam excusationem emendi haberent, nummularii in templo residebant . Domum uero orationis speluncam latronum fecerant, quia quod male emptum erat, iterum male uendebant. Et ad hoc in templo residebant ut si qui munera offerrent, eos magnis laudibus sacerdotes extollerent; si uero non essent qui munera offerrent, flagellis percuterent.

Itaque ut qui hec minus intelligerent mulceamus [fort., doceamus], hec historialiter perstrinximus, nunc uero breui sermone repetendum immorabitur. Quod diximus pertinere ad materialis templi destructionem,  potest quoque et ad unamquamque peccatricem animam referri. Fleuit tunc piissimus Dominus per semetipsum perditam ciuitatem; flet quotidie per doctores sanctos in Ecclesia animas pereuntium. Illi nempe a doctoribus flendi sunt in Ecclesia, qui semetipsos flere nesciunt, qui ignorant cur plangantur, qui letantur cum malefecerint, et exsultant in rebus pessimis. Taliter apostolus Paulus uice Christi lapsum discipulorum flebat, dicens: Lugeam multos ex his qui ante peccauerunt . Et item: Filioli mei, quos iterum parturio, donec Christus formetur in uobis .

Quod ergo a Domino flenti periture ciuitati dictum est, pereunti etiam anime conuenit. Ait enim  Dominus periture ciuitati: Quia si cognouisses, et tu , subaudi, fleres, si peccatrix anima, tribulationem et angustiam que ei in futuro crescunt, agnosceret, ubi uermes sunt qui non moriuntur, et ignis qui non exstinguetur , magis eligerent cum electis in hoc seculo ad tempus lugere quam cum reprobis gaudere. Et quidem in hac die tua, que ad pacem tibi . Suam diem peccatrix anima habet, cum transitorio et cito finiendo gaudet in seculo, cum inflatur honoribus, extollitur in diuitiis, gloriatur in facultatibus, sed que in die sua habet, quod scandalum in die aliena patiatur, non preuidet, neque futuram tribulationem prospicit. Unde recte  subditur: Nunc autem abscondita sunt ab oculis tuis . Excecat oculos cordis, priuatus amor; et sicut puluis oculos corporeos excecat, ne clare uidere possint; ita amor huius seculi et presentes diuitie oculum mentis excecant, ne futurum iudicium prouidere possint. De cuius tribulatione recte subiungitur: Quia uenient dies in te, et circumdabunt te inimici tui uallo . Quia uenient dies in te, id est tempora mortis, dies tribulationis, dies angustie, dies calamitatis et miserie, quando incipiet infelix anima cum semetipsa rixari, et quasi dicere: Quare in malis operibus memetipsam dilataui? quare ex preteritis peccatis penitentiam non egi? cur in bonis operibus meipsam non exercui? Et tunc incipiet penitere, cum  nullus fructus penitentie remanebit, sed sola districtio uindicte. Et circumdabunt te, et coangustabunt te undique . Infelici anime non sunt peiores inimici quam immundi spiritus. De quibus se cupiebat eripi Psalmista cum diceret: Eripe me de inimicis meis, Deus meus . Et item: Eripe me de operantibus iniquitatem . Ergo inimici misere anime uallo eam circumdant, quando immundi spiritus circa diem mortis omnia peccata ei replicant, ualdeque eam coangustant, quando ipsi qui primi ei fuerant persuasores ad crimina, fient exactores ad tormenta.

Et ad terram prosternent te. Ad terram quippe infelix anima prosternitur, quando uirtutes quas se habere putabat, amittit, siue etiam caro, que de  terra sumpta est, ad terram reuertitur. Sicut scriptum est: Terra es, et in terram ibis . Et filios tuos qui in te sunt . Filii quoque in Scripturis sanctis, uel filie, opera significant, aliquando bona, aliquando mala. Bona, sicut ait Psalmista. Et uideas filios filiorum tuorum, pacem super Isrel . Mala autem, sicut in hoc loco, cum dicitur: Et filios tuos qui in te sunt . Ad terram quippe filii peccatricis anime prosternuntur, quia non solum de malo opere, uerum etiam et de ipsa cogitatione; et non solum de mendacio, et periurio, atque murmuratione, sed etiam et de ipso otioso sermone reddituri sumus rationem, Domino dicente: De omni uerbo otioso quod locuti fuerint homines, reddent de eo rationem  in die iudicii . Et: Non relinquent in te lapidem super lapidem, eo quod non cognoueris tempus uisitationis tue . Sicut enim ciuitatis in edificio lapis super lapidem ponitur ut crescat constructio, ita quoque cogitatio pessima super malam cogitationem ponitur, et malis operibus mala consuetudo iungitur, ut quoddam edificium diabolicum construatur. In destructione ciuitatis lapis super lapidem non relinquitur, quia in die iudicii non solum mala opera, sed etiam iniqua cogitatio cessabit et periet. Sicut Psalmista: In illa die, inquit, peribunt omnes cogitationes eorum . Et ideo necesse est ut dum in hoc seculo sumus, et nobis uacat, non solum a malis  abstineamus, sed etiam bonum in omnibus operari studeamus. Ante omnia diem mortis ante oculos ponamus, quia facile contemnit omnia qui se semper cogitat moriturum. Unde Salomon nos hortatur dicens: In omnibus operibus tuis memorare nouissima tua . Et item: In die bonorum ne immemor sis malorum; et in die malorum, ne immemor sis bonorum .

Pius Dominus, qui nos patienter exspectat, acriter in die iudicii iudicabit, si conuersi non fuerimus. Unde et nos admonet in Euangelio: Currite dum lucem habetis, ne tenebre mortis uos comprehendant . Et item: Esto consentiens aduersario tuo cito, dum es in uia cum eo, ne forte te tradat aduersarius iudici, et iudex te tradat  ministro, et in carcerem mittaris: amen dico tibi, non exies inde donec reddas nouissimum quadrantem . Et Paulus apostolus: Dum tempus habemus, operemur bonum ad omnes . Et item: Ecce nunc tempus acceptabile, ecce nunc dies salutis . Et Salomon: Quodcunque potest manus tua facere, instanter operare .

Eo quod non cognoueris tempus uisitationis tue . Multis namque modis in presenti uita peccatricem animam Deus uisitat. uisitauit prius per aduentum Filii sui et per eius miracula, quotidie uisitat predicationibus doctorum, uisitat per prospera et aduersa, uisitat per flagella, uisitat per persecutionem; sed anima peruersa non cognoscit  quo clausis oculis ad ignem uadit. Non enim in prosperitate se humiliat, nec in aduersitate se recognoscit.

Omiseram supra quia Hierusalem terrestris quatuor modis intelligenda est; historialiter primo; ciuitas, que in monte Moria sita est, edificata a Sem Ne filio, et uocata Salem: secundo possessa a Iebuseo, ex qua sortita est uocabulum Iebus. Tertia a Salomone, et inde uocata est Hierosolyma, ex Iebuseo et Salomone, quasi Iebusolyma: postea destructa a Romanis, reedificata est ab Aelio Adriano, a quo nunc Aelia uocatur: ecce ad litteram.

Allegorice autem Hierusalem interpretatur uisio pacis, que significat sanctam Ecclesiam. Nam superna Hierusalem non potest continere nisi pacificos  in fide Christi.

Per anagogem uero animam significat sanctam, que Dominum per contemplationem mentis semper meretur uidere.

Et ingressus in templum, cepit eiicere uendentes et ementes in illo, dicens: Scriptum est: domus mea domus orationis est, uos autem fecistis illam speluncam latronum . Quod tunc Dominus per semetipsum egit corporaliter, quotidie agit in Ecclesia spiritualiter. Templum Dei spiritualiter Ecclesia est, quia domus orationis recte dici potest, ubi Ecclesia quotidie Deo mundas preces offerre non cessat, dicens cum Psalmista: Dirigatur oratio  mea sicut incensum in conspectu tuo . In quo templo, uidelicet Ecclesia, uendentes et ementes sunt qui honorem ecclesiasticum non propter lucrum animarum, sed propter lucrum terrenum requirunt, uel propter fauores hominum. Unde bene iuxta alios euangelistas oues et boues, turtures et columbe in templo uendebantur . Bouis quippe nomine in Scripturis sacris aliquando predicatores designantur, sicut ait Dominus ad Moysen: Non arabis in boue simul et asino, , hoc est, noli coniungere in predicatione, siue doctrina, prudentem cum stulto. Per ouem innocentia designatur uel simplicitas. Ouis quippe simplicissimum est animal. Qui ergo sanctitatem aut innocentiam Dei aliis ostendit, ut laudem  ab hominibus requirat, ouem uenalem in templo portat. De quibus Dominus in Euangelio dicit: Omnia opera sua faciunt ut uideantur ab hominibus . Et item: Amen dico uobis, receperunt mercedem suam . Per columbam uero Spiritus sanctus designatur. Unde et idem Spiritus sanctus in specie columbe super Dominum baptizatum apparuit . Qui ergo gratiam Spiritus sancti per impositionem manuum, quam gratis dare debuerant, Domino dicente: Gratis accepistis, gratis date , non propter Deum, sed propter munera uel lucrum terrenum aliis tribuunt, quasi columbas in templo uendunt. De quibus scriptum est: Ignis deuorabit tabernacula eorum qui munera libenter accipiunt .  Et item: Non accipies in iudicio personam pauperis, quia munera excecant oculos sapientum, et uerba rectorum subuertunt . Tales Dominus e templo eiicit, qui quamuis in presenti seculo Ecclesie coniuncti corpore uideantur, tamen in die iudicii ab Ecclesia separabuntur, quando dicet illis: Discedite a me, maledicti, in ignem eternum, qui preparatus est diabolo et angelis eius .

Et erat quotidie docens in templo . Dominus quotidie docet in templo per sanctos predicatores quoties sanctum Euangelium legitur, Apostolus recitatur, doctores predicant. Semper Dominus in Ecclesia docet, sicut ipse ait: Sine me nichil potestis facere . Hoc ideo ait ut nullus in  die iudicii aliquam possit excusationem habere peccati. Cum enim doctor in Ecclesia uerbum Dei annuntiat, Christus in templo docet, et qui predicatoris uerbum contemnit, Christum audire renuit, ipso dicente: Qui uos audit, me audit; et qui uos spernit me spernit . Hanc destructionem ciuitatis ad destructionem anime nostre expauescamus. Precemur itaque Dominum ut qui Hierusalem terrenam destruit permisit, et postea Hierusalem celestem permanere disposuit, destruat peccata corporis et anime nostre, quatenus nos introducat in cubiculis sponse sue, ut cum eo uideamus indeficienter bona que sunt in Hierusalem.



WALAFRIDI STRABI FULDENSIS MONACHI OPERUM OMNIUM PARS SECUNDA.---HISTORICA.





uITA SANCTI GALLI ABBATIS IN ALAMANNIA. *





MABILLONII OBSERuATIONES PRAEuIAE.


 1. WALAFRIDUM STRABUM seu Strabonem descrihendis S. Galli abbatis gestis operam nauasse constat ex Hepidanno Gallensi monacho his suorum Annalium uerbis: Anno 849. WALAHFREDUS abba Augensis obit. Iste uir litteratus uitas SS. Galli et Othmari ad petitionem Gozperti abbatis compilauit eleganter. Adhuc iuuenis huic lucubrationi incubuit post alium auctorem anonymum, cuius uestigiis insistere se in Prefatione  confitetur. uite S. Galli adiecit librum Miraculorum, que Gozbertus monachus partim iam scriptis ediderat .

2. Preterea Walafridus S. Galli uitam metricam Gozberto abbati in fine subiecte Prefationis promisit prestititque, cuius uite necdum edite hoc circumfertur initium:

Promissi memor ecce mei, Gozberte, quod olim,
etc. Hic est Gozbertus seu Gotzpertus abbas Sancti-Gallensis, qui, teste Ratperto in libro de Casibus S. Galli,  c. 6, Werdoni anno ab incarnatione Domini 816 successit, deinde anno 830 nouam S. Gallo cepit edificare basilicam, quam spatio septem annorum ad plenum edificando perduxit; demum tempore procedente, ait idem auctor, cap. 7, cum iam etatis grauitatem corporisque infirmitatem non sufficere crederet ad instantium necessitatem negotiorum, a Illudouico clementissimo Augusto impetrauit, ut Bernwicus monachus successor illi exsisteret: quod statim ut postulauit, effectum est . . . . . anno incarnationis Domini 837.

3. At uero Walafridus Strabus primum in monasterio S. Galli scholas frequentauit adolescens: inde Fuldam ablegatus audiendi Rabani causa, ibidem usque ad ipsius Rabani promotionem in sedem  Magontinam perdurauit: tum relicta Fulda Angiam accedens, abbatis dignitatem tenuit, tandemque anno 849 fatis concessit. Hinc Gerardus uossius in lib. II de Hist. Lat., c. 33, et Goldastus in uitam S. Galli recte arguunt Trithemium aliosque, qui Walafridum S. Galli abbatem a Walafrido Fuldensi distinctum uolunt. Certe nullus Walafridus inter abbates Gallenses ab Hepidanno, Ratperto aliisque adnumeratur, licet Walafridus Strabus primum in Gallensibus scholis institutus, ibi decanus fuisse a Mezlero et uossio credatur. Est autem Augia, antiquis Auua, Ouua, Sinthleoheswa, uulgo Richenow et Richenaw dicta, abbatia quondam insignis sanctitate, nobilitate ac diuitiis, unde Diues nuncupata , in insula Rheni paulo infra Constantiam sita, quam S. Pirminius, adiuuante Carolo Martello, anno 724, condidisse fertur. Ab Augia insula non longe distat S. Galli monasterium etiam nunc celeberrimum religione et dignitate S. Galli oppido nobilitatum, ad  lacum Acronium in finibus Heluetiorum et uindelicorum: cuius monasterii abbas inter Imperii principes locum habet, inter congregationis S. Galli Patres preeminet. In uita S. Othmari de uiris illustribus istius monasterii dicemus seculo sequenti. 

4. Post Walafridum Notkerus Gallensis monachus, cognomento Balbulus, patroni sui uitam tribus libris cecinit: qui auctor sanctitatis nomine illustratus, anno 912, decessisse apud Hepidannum legitur. Notkeri opus metricum siquidem nancisci non licuit, unus supplebit Walafridus, cuius lucubrationem in Capita ab auctore distinctam ex Goldasti tomo I, parte II, Hist. Alamann. repetemus.



PRAEFATIO AUCTORIS Ad GOZBERTUM abbatem et monachos S. Galli.


 I. Nisi me sanctarum auctoritas Scripturarum, et precipue illa ueridici prophete sententia, qua sacrificio obedientia prefertur , ad necessitatem obediendi constringeret, preceptis uestris, o sanctissimi Patres, apologie huiusmodi genus opponerem: si propheta qui, antequam formaretur in utero, a Domino  electus est, et priusquam exiret de uentre, sanctificatus est, dum eum Dominus Spiritu suo illustrans uerbi officio manciparet, de etatis infirmitate et ignorantia conquestus est ; quid ego peccator acturus sum, qui in iniquitate conceptus et in delicto profusus, propter sordes uite incircumcisus  sum corde et auribus, quia uidelicet nec scienda digne percipio, nec audita deuote conseruo? Quomodo iustitias Domini enarrabo, et assumam testamentum eius per os meum, cuius etatem nec tempus adhuc impleuit, nec scientia commendauit? cuius dicta nec doctrina corroborat, nec uita confirmat? presertim cum ea scribere iubeatis et ordinare, quorum dignitatem uix animo torpente coniicio. Tres tamen ob causas audendi talia uiam inuenio, scilicet quod credo me a Domino subleuandum, ob euius iussa pariter ac promissa, quod uirium consideratione exhorrui, obediendi cupiditate suscepi. Deinde quod me confido beati Galli intercessione uestrisque precibus adiuuari, pro quorum ueneratione ac amore grande onus humeris aptaui debilibus. Postremo  quod alienis insisto uestigiis ueritatisque tenende lineam nouis tantummodo cogor passibus dimetiri. uitam igitur sancti confessoris Christi Galli, patroni nostri, cuius corporis thesaurum fidelibus seruatis excubiis, sensu nobilem, scripto degenerem uultis a me lumine recte locutionis ornari, et seriem confusam capitulorum distingui limitibus.

II. Ego autem cum me non possim ab hoc excusare negotio, eligo potius pro ignauia lacerari, quam pro inobedientia condemnari. Porro dum pridem ipsum opus perlegerem, inueni ab auctore eiusdem conscriptionis terram quam nos Alamanni uel Sueui incolimus, Altimanniam sepius nominari; sed ipsius nominis originem querens [a 1Kb] , apud nullum scriptorum quorum adhuc notitia nos respersit, eius  reperi mentionem. Nisi fallor enim, ab alto situ prouincie idem uocabulum a modernis confictum est. Nam iuxta scriptores authenticos, pars Alamannie uel [b 1Kb] Sueuie inter Alpes Penninas [et meridianum litus Danubii sita, Retia dicitur. Porro quod est ad septentrionalem plagam, Histri Germanie deputatur. Et ut non nostra dicere existimemur, aliquos ipsius rei testes adsciscimus. Paulus Orosius, cuius dictis omnium fides concordat, de situ terre scribens, hec inter cetera ponit: Pannonia, Noricus et Retia habent ob oriente Mesiam, a meridie Histriam, ab Africo Alpes Penninas [c 1Kb] ,] ab occasu Galliam Belgicam, a cercio Danubii fontem, a septentrione Danubium et Germaniam. Cum Noricus regio sit Baioariorum, et eius septentrionalis terminus Danubius et  Germania; necesse est Retiam, que simul ponitur, eisdem finibus aquilonem uersus terminari. Solinus quoque in Polyhistore , inter ceteros quos fama uirtutum eius attraxerat, parentes beati Galli, secundum Deum religiosi, secundum seculum nobiles [a 1Kb] , filium suum prime etatis flore nitentem cum oblatione Domino offerentes, illius magisterio commendauerunt, ut in regularis uite proficeret disciplina, et inter plurimos spiritalis militie sectatores, obedientie et arctioris propositi imitaretur exempla. Dumque bone indolis uir charo [al. casto] nutriretur affectu, magno uirtutum creuit augmento. Superna quoque gratia se preueniente, tanto studio diuinas epotauit Scripturas, ut de thesauro suo noua proferre posset et uetera. Grammatice etiam regulas,  metrorumque subtilitates capaci consequeretur ingenio. Obscura autem Scripturarum tam sapienter scire uolentibus reserauit, ut cuncti qui eius prudentiam et sermones audierant, admiratione eum et laude dignissimum iudicarent. Qua sapientie maturitate factum est ut uniuersorum communi consilio, et iussione Columbani abbatis, per singulos sacre promotionis gradus ascendens, inuitus sacerdotii susciperet dignitatem. Ergo dum sacris instaret officiis, die noctuque precibus Dominum placauit et lacrymis, et superni inspectoris oculis placere desiderans, pro uirtutum et uite meritis amabatur ab omnibus, placuit uniuersis.



CAPUT II. Qualiter sancti uiri, pro nomine Domini peregrinationem aggressi, ad Sigibertum regem peruenerint, et Luxouium ceperint incolere.


Dum hec agerentur, quotidie beatus Columbanus, euangelicam cupiens assequi perfectionem, ut uidelicet omnibus que habebat relictis, crucem suam tolleret, et nudus Dominum sequeretur; consilio suo egit cum fratribus, quorum animos idem feruor accenderat, ut, spreta propinquorum et prediorum dulcedine, mentis ardorem opere comprobarent. Ascendentes  igitur nauim uenerunt Britanniam, et inde ad Gallias transfretarunt. Cumque uir Dei ad Sigibertum regem cum suis peruenisset, rogauit eum rex ut infra Gallias resideret, nec eis relictis ad gentes alias commigraret: se uero spopondit omnia, que sanctus Pater peteret, prebiturum. Ad hec uir Dei respondit: Qui nostra reliquimus, ut secundum  euangelicam iussionem Dominum sequeremur, non debemus alienas amplecti diuitias, ne forte preuaricatores simus diuini mandati. Cuius obiectioni rex ita occurrens ait: Si crucem tollere et Christum sequi desideras, uaste eremi sectare quietem: tantum ne solo nostre ditionis relicto, ad uicinas transeas nationes. Poteris enim hoc consilio et tua premia cumulare, et nostre saluti prospicere. Itaque regis persuasioni consensit, et accepta optione, eremum que uosagus  dicitur cum suis intrauit. Inuenerunt autem locum muris antiquitus septum, calidis aquis irriguum, sed iam uetustate collapsum, qui uulgo Luxouium  uocabatur. Ibi oratorium in honorem beati Petri apostoli construentes, mansiunculas in quibus commanerent fecerunt.  Illisque ibi conuersantibus et ipsum locum excolentibus, multi non solum de genere Burgundionum, sed etiam Francorum amore uite laudabilis ad ipsos confluxerunt; et monitis spiritualibus instituti, tantam compunctionis gratiam ex uerbis eorum adepti sunt, ut omnia sua ad ipsum locum nonnulli contraderent, et coma capitis deposita monastice uite habitum uoluntaria paupertate susciperent [b 1Kb] .



CAPUT III. Qua auctoritate beatus Columbanus Theodoricum regem corripuit, et quibus odiis eum Brunichildis de regno illo eiecerit, qualiterque ad Lotharium regem indeque ad Theodebertum cum suis peruenerit.

Cumque hec tam felix commanentium semper in melius proficeret disciplina, singularis beati Columbani  sanctitas, miraculis frequentibus comprobata, per totas cepit Gallie uel Germanie diffamari prouincias. Laudabatur ab omnibus, colebatur a cunctis, adeo ut Theodoricus rex, filius Hildeberti, nepos Sigiberti, qui eo tempore Burgundionibus regnabat, ad eum sepe ueniret, et precum eius suffragia summa cum deuotione deposceret. Quem cum Pater sanctus increparet cur concubinarum pollueretur amplexibus, et non potius legitime coniugis connubio frueretur, monitis eius obtemperans, cuncta  huiusmodi illicita se uitaturum promisit. Sed Brunichildis, auia regis, uidens eum uiri Dei consiliis obedire, stimulo malitie concitata, mentem serpentino furoris armauit ueneno. uerebatur enim ne si abiectis concubinis regina in consortium regni assumeretur, dignitas sua honore subtracto uilesceret. Quo timore laborans, inuidiam contra uirum Dei cepit habere; et post multas iniurias quas illi machinata est , consilio cum rege inito ut eum regno suo deturbaret, misit legatarios suos cum epistola ad sanctum uirum, denuntians ei ne deinceps in regno ille consisteret. Ille Iezabelis insidias uitans, iter cum suis aggressus, ad Lotarium regem peruenit. Apud quem cum aliquanto tempore moraretur, rogauit ut  illius solatio ad Theodebertum, Austrasiorum regem, peruenire potuisset. Ad quem cum secundum petitionem uoluntatis sue uenerabiliter missus esset, susceptus est ab eo cum omni honore et gaudio magno. Mansit itaque apud illum aliquot diebus, sacras Scripturas aperiens, et insinuans ei ueritatem. Cumque et ipsum rogaret ut ad Agilolfum regem Langobardorum eius iussu per Alamanniam duceretur, moleste ferens rex tantorum discessum uirorum, pollicitus est eis intra terminos regni sui se reperturum loca uenusta que famulis Dei et ad incolendum essent commoda, et ad instruendas uerbo ueritatis circumpositas nationes opportuna. uir Dei semen uerbi in cordibus gentium plantare desiderans, aliquantisper moraturum se promisit, si regia  auctoritas factis dicta firmaret.



CAPUT Iu. Quomodo optione data querende habitationis, ad tucconiam uenerunt, et quid ibidem gesserunt.

Accepta igitur a rege licentia eligendi locum ubicunque uoluissent, dum loca plurima perlustrassent, uenerunt infra partes Alamannie [a 1Kb] ad fluuium, qui Lindimacus [b 3Kb] uocatur. Iuxta quem ad superiora tendentes, peruenerunt ad lacum Turicinum. Cumque per littus ambulantes, uenissent ad caput lacus ipsius in locum qui Tucconia dicitur, placuit illis loci qualitas ad inhabitandum. Porro homines ibidem commanentes, crudeles erant et impii, simulacra colentes, idola sacrificiis uenerantes, obseruantes  auguria et diuinationes, et multa que contraria sunt cultui diuino superstitiosa sectantes. Sancti igitur homines cum cepissent inter illos habitare, docebant eos adorare Patrem et Filium et Spiritum sanctum, et custodire fidei ueritatem. Beatus quoque Gallus sancti uiri discipulus, zelo pietatis armatus, fana in quibus demoniis sacrificabant, igni succendit, et quecunque inuenit oblata, demersit in lacum.  Qua causa permoti, ira et indiuidia sanctos insectabantur, et communi consilio Gallum perimere uoluerunt: Columbanum uero flagellis cesum et contumeliis affectum de suis finibus proturbare. Beatus Pater, cognito consilio eorum, zelo iustitie imprecatus est eis talia dicens: Deus, cuius prouidentia mundus subsistit et cuncta reguntur, fac super caput generationis huius reuerti contumelias quas famulis tuis parauerunt. Nati eorum facile pereant, et antequam senescant, pre subitaneo stupore delirare cogantur: ipsique cum terra quam incolunt, dura potentium dominatione premantur, ut cunctis ignominia eorum pateat in eternum, et sicut scriptum est: Conuertatur dolor eorum in caput ipsorum, et in uerticem illorum iniquitas ab ipsis patrata  descendat .



CAPUT u. Aduentus eorum ad Willimarum presbyterum apud Arbonam, et humanitas eius, et Brigantii commoratio.

Post hec non timore persecutionis perterritus, sed amore spiritalis lucri persuasus, contumacium sterilem turbam reliquit, ne inaniter arida corda diutius irrigaret, qui beneuolis mentibus quamplurimum prodesse interim potuisset. Pergens ergo inde cum suis peruenit in castrum quod Arbona uocatur : et inuenit ibi presbyterum bonitate conspicuum, nomine Willimarum. Qui cum intuitus eum fuisset, dixit: Benedictus qui uenit in nomine Domini, et reliqua. Cui uir Dei ita respondit:  De regionibus congregauit nos Dominus. Presbyter ergo, apprehensa dextera eius, duxit eum in oratorium, et postquam pariter orauerunt, introduxit eos in hospitium. Qui pacem domui imprecantes, deposuerunt sarcinulas suas. Postquam uero recubuerunt, iussione abbatis Gallus diuina recitauit eloquia, profunda reserans ueritatis. Inter sacra doctrine salutaris conuiuia, prudentiam uiri sacerdos miratus, a fletu se continere non potuit. Toto autem septem dierum circulo cum summo honore et diligentia illis ministrauit, et quos carnalibus fouit deliciis, ab ipsis quotidie pastus est dapibus Scripturarum. Inter sacre igitur edificationis colloquia, Columbanus abba presbyterum interrogauit si sciret aliquem in solitudine locum in quo cellula  fieri potuisset, custodiis aliquantulum regularibus opportuna. Hospes sanctorum huic inquisitioni respondit: Id hac solitudine locus quidam est antique structure seruans inter ruinas uestigia, ubi terra pinguis et fructuariis prouentibus apta, montes per gyrum excelsi, eremus uasta et imminens oppido, planities copiosa uictum querentibus fructum laboris non negat. Et cum loci ipsius situm  per multa laudasset, indicauit nomen eius Brigantium.



CAPUT uI. Ut eumdem locum adierint, et quid in conuentu populi beatus Gallus fecerit: qualiter oratorium restaurauerint, et quandiu ibidem constiterint.

Illis igitur illuc ire cupientibus, parauit presbyter nauiculam et imposuit remiges. uenerabilis autem abba cum comitibus Gallo et quodam diacono nauem conscendens inuocato nomine Domini, ad locum desideratum uia recta peruenit. Egressi de nauicula, oratorium in honorem sancte Aurelie constructum adierunt, quod postmodum beatus Columbanus in priscum renouauit honorem. Post orationem cum per gyrum oculis cuncta lustrassent, placuit  illis qualitas et situs locorum. Deinde oratione premissa, circa oratorium mansiunculas sibi fecerunt. Repererunt autem in templo tres imagines ereas deauratas, parieti affixas, quas populus dimisso altaris sacri cultu adorabat, et oblatis sacrificiis dicere consueuit: Isti sunt dii ueteres, et antiqui huius loci tutores, quorum solatio et nos et nostra perdurant usque in presens. Columbanus itaque beato Gallo id iniunxit officii, ut populum ab errore idololatrie ad cultum Dei exhortatione salutari reuocaret, quia ipse hanc a Domino gratiam meruit, ut non solum Latine, sed etiam barbarice locutionis cognitionem non paruam haberet. Cumque eiusdem templi solemnitas ageretur, uenit multitudo non minima promiscui sexus et etatis, non tantum propter  festiuitatis honorem, uerum etiam ad uidendos peregrinos quos agnouerant aduenisse. Ergo dum ad horam orationis concurrerent, iussu uenerandi abbatis Gallus cepit uiam ueritatis ostendere populo, et ut ad Deum conuerterentur admonere, utque uanis abiectis adorarent Deum Patrem, creatorem omnium rerum, et unigenitum Filium eius in quo est salus, uita et resurrectio mortuorum. Et in conspectu omnium arripiens simulacra, et lapidibus in frusta comminuens, proiecit in lacum. His uisis nonnulli conuersi sunt ad Dominum, et confitentes peccata sua, laudes Domino pro sua illuminatione dederunt. Alii propter imaginum comminutionem ira et furore commoti, graui indignationis rabie turbidi recesserunt. Beatus autem Columbanus iussit aquam afferri,  et benedicens illam aspersit ea templum, et dum circuirent psallentes, dedicauit ecclesiam. Deinde inuocato nomine Domini, unxit altare, et beate Aurelie reliquias in eo collocauit, uestitoque altari, missas legitime compleuerunt. Omnibus itaque rite peractis, reuersus est populus in sua cum gaudio magno. Post hec permansit ibi beatus Columbanus cum commilitonibus suis tribus annis [a 1Kb] : et edificata inibi cellula, alii hortum laborauerunt, alii arbores pomiferas excoluerunt: beatus uero Gallus texebat retia, et misericordia Dei cooperante, tantam piscium copiam cepit, ut nunquam fratribus defuissent.  Quin etiam aduentantes peregrinos huiusmodi iuuit solatio, et de eodem labore assiduas populo benedictiones exhibuit.



CAPUT uII. Quas demonum uoces Gallus audierit, et quomodo idem error abscesserit.

At dum quodam tempore retia sua mitteret in pelagus in silentio noctis, audiuit demonem magno uocis strepitu de uertice montis proximi uocantem quemdam alterum nominatim quasi in pelago commorantem. Cumque et is qui uocabatur presto se esse quasi de lacu responderet: Consurge, inquit ille, in adiutorium mihi, ut peregrinos istos eiiciamus de his sedibus: quia ipsi de longe uenientes, me de templo meo expulerunt, simulacra mea contriuerunt,  et populum qui me sequebatur, post se auerterunt. Commoueat te iniuria quam patior, et hostes communes unitis uiribus a nostris terminis arceamus. Et ipse respondit: Heu! quod de tuis calamitatibus narras, ex meo contemptu percipio. Nam unus ex illis me in pelago premit, et mea deuastat, cuius nec retia unquam corrumpere possum, nec ipsum decipere, quia inuocatio diuini nominis de ore eius nunquam recedit: quia munitus continua uigilantia insidias nostras contemnit. Quapropter tam cautos bellatores fidei nostre non superabunt uersutie. His auditis, uir Dei muniuit se undique signo sancte crucis, et dixit illis: In nomine Domini nostri Iesu Christi, adiuro uos ut recedatis de loco isto, et neminem hic ledere presumatis. Deinde  cum ad littus festinanter redisset, abbati suo que audierat nuntiauit. Ille hec auditu percipiens, ecclesiam petiit, et signo pulsato, fratres conuenire fecit. Prius autem quam initium psallendi fecissent, audite sunt dire uoces demoniorum per montium summitates, et quasi discedentium eiulatus cum terrore confusus. Hec audientes serui Dei, prostrauerunt se in orationem, Domini postulantes protectionem, illique laudes et gratias persoluentes, quia eos liberare dignatus est de terroribus malignorum.



CAPUT uIII. Machinatio et malitia incolarum aduersus sanctos uiros, et post preceptum ducis consilium discedendi.

Interea nonnulli ciuium propter idolorum suorum  abolitionem, predicationis eorum monita contemnentes, ceperunt contra eos odia concitare, insidias machinari. Qua etiam intentione locorum ipsorum ducem, nomine Gunzonem, adierunt, et apud eum accusauerunt sanctos, dicentes uenationem publicam in eisdem locis propter illorum infestationem peregrinorum esse turbatam. Quo audito dux furore succensus, missis nuntiis famulos Dei de loco eodem discedere iussit. Sed neque hoc sufficit satellitibus demonum: quin etiam uaccam eorum furto abstrahentes, in inuia ducunt siluarum. Quos cum duo de fratribus e uestigio insequuntur, consurgentes latrunculi  interficiunt eos, et auferentes spolia eorum, discedunt. Mirati autem fratres cur tandiu differant redire, mittunt alios qui eos requirant. Illi uestigia eorum secuti, occisos eos inueniunt, et cadauera ipsorum suis humeris imponentes, ad cellam reportant. Inter hos angustiarum et tristitie fluctus, nuntius ducis adueniens, de illo eos loco commeare precepit, nec immerito, quia non est societas luci ad tenebras. Egit autem hoc arte sua diabolus ut populum quem in presentia lucis amittere cepit, discedente sanctitatis fulgore, tenebris occuparet antiquis. Sancti igitur uiri, moleste ferentes quod sede pellerentur amabili, consilio communi Italiam petere decreuerunt; et dum nimio tenerentur dolore, sanctus Pater Columbanus his uerbis cepit eos consolari:  Inuenimus quidem, fratres, his in partibus auream concham, sed uenenatis serpentibus plenam. Cedat tamen tristitie languor exitialis, quia certa est fiducia de auxilio protectoris. Deus enim cui seruimus angelum suum mittet nobiscum, qui nos perducat ad Agilolphum Langobardorum regem, ubi eius clementia preparante humanos affectus et pace plenum habitationis locum inueniemus.



CAPUT IX. Qualiter discedentibus ceteris Gallus ob infirmitatem remanserit, quaque sedulitate a Willimaro presbytero receptus sit.

Post hec igitur, cum proficiscendi tempus instaret, beatum Gallum repentina febris inuasit. Unde abbatis sui pedibus aduolutus, indicauit se infirmitate  uehementi laborare, et ideo iter propositum non posse perficere. Ille uero existimans eum pro laboribus ibidem consummandis amore loci detentum, uie longioris detrectare laborem, dicit ei: Scio, frater, iam tibi onerosum esse tantis pro me laboribus fatigari: tamen hoc discessurus denuntio, ne me uiuente in corpore, missam celebrare presumas. Et cum ei licentiam per se conuersandi dedisset, uiam ingressus est abeundi. Post discessus magistri et sociorum, Gallus retia sua et sagenam naui imponens, ad Willimarum presbyterum uenit, et cum obtulisset ei retia, inter lacrymas et suspiria, retexuit omnia que gesta fuerant circa fratres suos. Deinde infirmitatis sue causas aperiens, rogauit eum ut sui curam dignaretur habere. Qui suscipiens eum cum omni  caritatis obsequio, domum uicinam ecclesie eius necessitati concessit, et duobus clericis suis Magnoaldo et Theodoro hanc sollicitudinem commendauit, ut cum omni diligentia eius recuperationi seruirent. Exactis aliquot diebus, Domino, qui medicus est uerus, medelam impertiente, cepit sumere cibos, et per incrementa temporum confortatus, perfectam indeptus est sanitatem. O infirmitatem omni humano robore fortiorem! o febrem omni laude colendam! o languorem sanitati et gaudiis adscribendum! Exemplo enim Domini pro nobis Gallus doluit, ut animarum morbos predicatione sacra depelleret: ire cum magistro non potuit, ut nobis uiam ueritatis ostenderet. uere patiens et misericors Dominus:  in predicatoribus suis iam pridem contemptus, dum conuersionem peccatorum sustinet, doctorem ne errantes deserat retinet.



CAPUT X. Insinuatio Hiltiboldi diaconi de loco solitarie habitationis, quam uir Domini desiderabat.

Diaconus itaque sepedicti presbyteri, nomine Hiltiboldus, omens eremi semitas notas habebat et secessus; solebat enim piscium et accipitrum causa capiendorum sepius solitudinem peruagari, et secreta locorum usu quotidiano perdiscere. Huic cum uir sanctus familiaritatis sue gratiam prestitisset, quesiuit ab eo an inuenisset unquam in solitudine locum aquis abundantem puris et salubribus, planitie  stratum, et humanis cultibus opportunum. Desiderio, inquiens, animi feruentis exestuo, cupiens in solitudine ducere dies huic uite concessos, iuxta quod Psalmista pronuntiat dicens: Ecce elongaui fugiens et mansi in solitudine. Exspectabam eum qui saluum me faceret, et reliqua . Diaconus respondit: Hec, o Pater, solitudo aquis est infusa frequentibus, asperitate terribilis, montibus plena precelsis, angustis uallibus flexuosa, bestiis possessa seuissimis. Nam preter ceruos et innocuorum greges animalium, ursos gignit plurimos, apros innumerabiles, lupos numerum excedentes, rabie singulares. Timeo igitur ne si te illuc induxero, ab huiusmodi hostibus deuoreris. Ad hec uir sanctus: Apostoli, inquit, sententia est: Si Deus pro nobis,  quis contra nos ? Et, Scimus quoniam diligentibus Deum omnia cooperantur in bonum . Qui Danielem liberauit de lacu leonum, potest et me eripere de manu bestiarum. Cui diaconus hec respondit: Mitte in peram tuam cibaria et rete paruissimum, cras enim introducam te in eremum; et si inueneris locum tibi acceptabilem, age gratias Deo, et precepti Dominici comple rigorem. Deus autem qui eduxit te de regione longinqua, ipse sicut Tobie famulo suo comitem celitus dedit, ita angelum suum mittet nobiscum, et ostendet nobis locum desideriis salutaribus aptum. Igitur uir beatus die eodem ieiunus permansit, et usque ad alterius diei diluculum in orationibus pernoctauit. Dignum quippe erat ut quod diuino inchoabat amore, instantissima  prece Domino commendaret.



CAPUT XI. Quomodo cum diacono desertum penetrans, optatum repererit locum sibique preelegerit, et de obedientia ursi.

Dum autem lucifer suo processu noctis latibula detexisset, et sol inferiora dimittens, cursu consueto superiores orbis plagas inuiseret, igneumque iubar ab orientis axe mortalibus demonstraret, athleta Dei ea que ductor suus dixerat secum assumens, cum orationis benedictione, illo preeunte, uiam aggressus est. Cumque per totum diem iter agerent, circa horam nonam dixit diaconus: Pater, hora refectionis iam instat: sumamus paululum panis et  aque, quia ita confortati, uie quod restat melius consummare poterimus. Homo Dei respondit: Tu iuxta necessitatem corporis refectionem percipe, fili; ego non gustabo quidquam antequam Dominus mihi locum desiderate mansionis ostendat. Et ille: Sicut, inquit, socii sumus passionis, sic erimus et consolationis. His dictis, ceperunt iter agere festinato, quia dies iam declinabat, et solaris feruor appropinquabat occasui. uenerunt autem ad quemdam fluuiolum qui Stemaha [al., Stemiha, Staina] nominatur: ambulantesque per decursum ipsius, dum uenissent ad rupem de qua idem cum impetu descendens gurgitem facit spatiosum, ibi uiderunt plurimos pisces, et imponentes retia sua, ceperunt eos. Igne deinde succenso diaconus pisces assauit, et  panem posuit super peram. Beatus autem Gallus dum orandi gratia modicum ab illo diuulsus esset, inter condensa ueprium fruteta ambulans, et pede herens, ad terram corruit. Quod diaconus uidens, accurrit ut subleuaret prostratum. Sed uir Dei, prescius futurorum: Sine me, ait, hec requies mea in seculum seculi, hic habitabo, quoniam elegi eam. Et cum post orationem surrexisset, sumens uirgam colurneam [a 1Kb] fecit crucem, et fixit in terram. Habebat autem pendentem collo capsellam, in qua continebantur reliquie beate Dei genitricis Marie et sanctorum martyrum Mauricii et Desiderii. Quam cum in ipsa cruce suspendisset, uocauit diaconum, et postrauerunt se pariter in oratione. Tum uir uenerabilis huiusmodi preces emisit: Domine Iesu  Christe, qui pro salute humani generis de uirgine nasci et mortem subire dignatus es, ne despicias desiderium meum pro peccatis meis; sed in honore sancte genitricis tue et martyrum confessorumque tuorum prepara in hoc loco habitationem tuis aptam seruitiis. Finita oratione, sole occumbente finitus est dies, et ipsi tandem cum gratiarum actione cibum sumpserunt, rursumque Deo gratias exhibentes, strauerunt se in terra, ut aliquantulum requiescerent. Sed uir sanctus cum comitem suum alto teneri somno putaret, surgens prostrauit se in figuram crucis ante capsellam, et preces Domino deuotas effudit. Interea descendens ursus de monte micas et fragmenta que conuiuantibus deciderant, caute legebat. Hoc factum ut uidit homo Dei, dixit ad feram:  Precipio tibi, bestia, in nomine Domini, tolle lignum et mitte in ignem. Ad cuius preceptum bellua conuersa, ualidissimum lignum attulit, et igni iniecit. At uir benignissimus ad peram accedens, de paruo cellario panem integrum famulanti porrexit, et accipienti ita precepit: In nomine Domini mei Iesu Christi ab hac ualle discede, et hoc pacto montes et colles circumpositos habeto communes, ut nullum hic hominem, nil de pecoribus ledas. Dum hec agerentur, diaconus dormire se simulans, quod uir Deo charus gessit cum bestia considerabat: et surgens  prostrauit se ad pedes eius, et dixit: Nunc scio uere Dominum esse tecum, quoniam et bestie eremi obediunt tibi. Ille autem dixit ei: Caue ne omnino hoc alicui dixeris, donec uideas gloriam Dei.



CAPUT XII. Ut demonum phantasmata, in specie mulierum ostensa, eodem loco sanctus Pater depulerit.

Nocte igitur exacta, cum lux aurea siluarum illustraret opaca, diaconus ait: Pater mi, quid facturi sumus hodie? At ille respondit. Obsecro te, fili, ne moleste feras quod dico. Quia Dominus nos fecit quod quesiuimus inuenire, hunc etiam diem in hoc loco ducamus. Tolle rete, et ad gurgitem uade: ego quoque post te quantocius ibo. Forsan Dominus solitam nobis largitatem ostendet, ut regredientes ad  castrum, offeramus patri nostro presbytero de hoc loco benedictionem, quam Dominus nos inuenire donauit. Diaconus respondit: Gratum habeo quod precipis, Pater: et surgens cito cum inuocatione nominis Domini, assumpto retiaculo perrexit ad fluuium. Cumque illud in gurgitem mittere uoluisset, diu demones in effigie mulierum steterunt in littore ita nudati, quasi balneum intrare uoluissent. Et cum turpitudinem sui corporis illi obiicerent, tollentes lapides, iactauerunt contra eum, et dixerunt: Tu induxisti uirum istum in hanc eremum, uirum iniquum et inuidia plenum, qui suis maleficiis semper nos uincere consueuit. Ille autem reuersus ad uirum Dei indicauit illi que uiderat et audierat. Electus Dei bellator pariter cum diacono prostrauit se, et huiusmodi  uerbis Dominum deprecatus est: Deus omnipotens, ineffabilis bonitas, inestimabilis maiestas, secundum misericordiam tuam, non secundum merita mea, auditu placido has suscipe preces, et iube hos demones hunc locum deserere, ut sit sanctificatus in honore nominis tui. Surgentes ab oratione, uenerunt ad gurgitem, et continuo demones in fugam conuersi, ierunt per decursum fluuioli contra proximum montem. Sanctus uero Gallus dixit illis: Precipio uobis, phantasmata, per immense potentiam Trinitatis, ut hunc locum deserentes, in montes desertos eatis, et huc reuertendi ulterius non habeatis fiduciam. Deinde mittentes in gurgitem rete, ceperunt pisces quantos uolebant; et dum pisces de maculis lini absoluunt, audiunt in summitate  montis uoces quasi duarum mulierum defunctos plangentium, et dicebant ad inuicem: Heu! quid faciemus, aut quo pergemus? Peregrinus hic inter homines nos habitare non sinit, in eremo quoque manere non patitur. Non solum autem tunc he uoces audite sunt, uerum etiam postmodum tribus uicibus, dum ipse diaconus saltum ad accipitres capiendos intrauisset, audiuit demonia de quodam monte qui Himilimberg [b 1Kb] dicitur, clamantia et utrum adhuc Gallus esset in eremo, sciscitantia; uel si iam discessisset.



CAPUT XIII. Loci ipsius electio et serpentium discessio.


Igitur post discessum demonum, dum fideles illi eremi dilectores uallem lustrarent, uidentes inter duos fluuiolos multa desiderabilia, siluam speciosam, montes per gyrum, planitiem in medio, probauerunt locum ad edificandum cellulam optimum esse. Et recordatus uir sanctus sententie quam Iacob, post uisionem scale et angelorum ascendentium et descendentium per eam protulit, dicens: uere Dominus est in loco isto . Erat autem usque ad illud tempus in eadem ualle plurima serpentium multitudo. Porro ex illa die tam pleniter abscesserunt, ut postea ibi non comparerent. Congruit hoc miraculum cum prioribus. Nam diabolo inde expulso,  dignum erat ut animal per quod hominem deceperat, habitationi cederet sanctitatis.



CAPUT XIu. Qualiter locum eumdem ieiunio dedicauerit, et ad castrum regressus mortem episcopi cognouerit.

Dumque reuersi fuissent ad locum prime stationis, ubi pridem uir Dei cruciculam defixerat, diaconus dixit ad eum: Sumentes peram et rete, regrediamur ad castrum. Et ille: Tu, inquit, fili, ut placet, ad propria reuertere: ego uero his in locis aliquantisper moratus, post triduum Domino duce te subsequar. Diaconus dixit: Nequaquam te absente remeabo ad Patrem nostrum, ne forte dicas te propter  spolia a me interemptum; uel si homicidium negare uoluero, hec mihi obiiciat: Cur illum dimisisti in solitudine? cito reuersus educ eum ad me. Et erunt mihi duo pariter, et labor duplicatus, et manifesta confusio. Ad hec uir sanctus respondit: uade, fili, ego post uestigia tua quantocius properabo. Quo abeunte, athleta Dei toto triduo ab omni uictus adiumento corporei ieiunus permansit, ut uidelicet locum quem spirituali militie prouidebat, parcimonie consecraret initiis. Quarto itaque die eremo digrediens, domum reuisit presbyteri, et inter amice salutationis officia, gratias Deo pro omnibus bonis que ei ostendit cum debita laude persoluit. Presbyter autem, suscipiens illum cum gaudio, iussit mensam  apponi; et cum consedissent benedicentes Deum, cum gratiarum actione cibum sumpserunt, et inter prandendum diaconus dicit presbytero: Si ursus adesset, fortassis Gallus porrexisset illi benedictionem. Interrogantique unde huiusmodi uerba proferret, narrauit omnia que gesta erant in eremo.  Et illo die et deinceps habuerunt eum sicut prophetam et uirum sanctum, quotidie meritorum eius magnitudinem per uite illius asperitatem et uirtutum studia metientes. Interea illis commanentibus, nuntius uenit ad presbyterum, indicans Constantiensem episcopum, Gaudentium nomine, de hac uita migrasse. Hoc audito, unanimo feruore pro requie defuncti pastoris precibus et lacrymis institerunt.



CAPUT Xu. Quomodo ad ducem cum presbytero sit euocatus, et illuc ire nolens Retiam commearit, et a Ioanne diacono susceptus sit.

Septima post hec die Gunzonis ducis epistola uenit ad presbyterum, precipiens illi ut die duodecimo ad Iburningas [a 1Kb] uillam ueniret, et uirum Dei secum  adduceret. Nam filiam eius, nomine Fridiburgam, que illi erat unica, singulari pulchritudine fulgens, spiritus inuasit malignus: a quo dum diuersis torqueretur molestiis, pene continuam tolerauit inediam, et sepius terre prostrata, inter spumas horribiles miserabili uolutabatur insania, adeo ut uix quatuor uirorum teneri posset instantia. Post triginta autem dierum circulum ex quo ei hoc accidit, cepit ille habitator malignus per eam diras emittere uoces. Hanc ob causam pater eius nuntios misit ad regem Sigibertum [b 1Kb] , Theodorici filium, qui eam habuit desponsatam, ut ei nuntiarent quidquid circa puellam agebatur. Rex uero cum omni festinatione misit duos pontifices, de quorum meritis potissimum presumebat, cum donis regiis ad puellam, ut eam  medicamine orationum a furoris uesani languore sanarent. Igitur Willimarus presbyter, uolens tempore per epistolam definito ad ducem uenire, dixit beatissimo Gallo: Scis ducis mandatum: eamus ad illum. Et ille: Tuum est, inquit, hoc iter, non meum. Tu ergo proficiscere. Quid mihi cum principibus seculi? Nam in eremum unde exiui reuertar. Noli, ait, ita agere, sed perge mecum, ne forte dux, qui in uexatione filie nimium contristatur, ira commotus mittat satellites teque uinctum illuc faciat perduci. uir Deo plenus respondit: uadam prius ad cellulam meam, ut prouideam utilitatem et necessaria fratrum qui ibi sunt Domino seruituri. Hoc idcirco dixit ne ad principem iret. Et consurgens, ad electe pridem habitationis locum miles Domini tendebat egregius. Sequenti  die fratribus qui secum erant interdixit ne quis eorum cuipiam quo pergeret, indicaret. Sed et si curiosius interrogati fuissent a quoquam, iussit ut eum per epistolam magistri sui ad Italiam dicerent inuitatum. His dictis sumens secum duos de discipulis  suis, per solitudinem Retiam Curiensem [a 1Kb] commeauit. Cumque proximum montem transcenderent, uenerunt in eremum que Sennia nominatur: indeque ad proximum uicum qui dicitur Quaradaues digressi, repererunt ibi Ioannem diaconem, uirum iustum et Deum timentem: isque recepit eos hospitio, et omni fouit humanitatis obsequio. Finxerunt enim se de longe tunc uenisse, et apud eum manserunt septem diebus.



CAPUT XuI. Qualiter misso post uirum Dei presbytero episcopi a rege directi filiam ducis liberare non ualentes ad regem cum confusione redierint, confesso demone beati Galli uirtutem.

Porro cum sepe dictus presbyter, hospes sanctorum,  audisset uirum Dei de cellula discessisse, nauem conscendens, ad ducem transfretauit, et que circa hominem Dei facta fuerant, indicauit. Dux uero ut cito reuerteretur, illi imperauit, et missis post uirum Dei legatis, eum aduenire deuote rogaret. Et adiiciens: Si enim, inquit, per eius orationem filiam meam Dominus a demonio liberauerit, dabo illi pontificatum Constantiensis Ecclesie, et insuper eum copiosis premiorum muneribus honorabo. Ille promittens se ut iubebatur acturum sicubi eum qui desiderabatur inuenire potuisset, ratem petens ad propria remeauit. Interea pontifices a rege transmissi uenerunt, et inuenerunt ipsam quidem puellam nimio laborantem furore, parentes autem eius omnemque familiam et propinquos flentes super eam, et  miserabili merore depressos. Tota enim domus una clade contabuit. Puella uexabatur insania, ceteri torquebantur tristitia. Postquam ergo ingressi pontifices munera a rege directa presentarunt, preces in conspectu puelle fuderunt ad Dominum. Illa uero tenentium manibus se excutiens, ui eorum gladium abstulit, uolens episcopos interficere: et cum id non posset efficere, spiritus immundus uni eorum dixit: Si uolueras me, sicut regi promisisti, de hoc uasculo propulsare, cur filiam tuam, quam nonna illa de te concepit et genuit, non fecisti tecum uenire? Deinde ad alterum: Et tu, inquit, cum tribus feminis fornicationem commisisti. uestro quidem imperio, quod nullo sanctitatis merito roboratur, nunquam egrediar. Est uero quidam uir magne apud omnipotentem  Deum uirtutis, nomine Gallus, qui me de Tucconia, ubi diu optata quiete potitus sum potenter eiecit, domosque meas audenter destruxit: postmodum inueniens me apud Brigantium commorantem, eadem uirtitute exheredauit. Porro quia dux iste eum de eodem expulit loco, in ultionem eius iniurie puellam istam arripui: de qua possessione, nisi ipse aduenerit, nullatenus amouebor. Unus deinde pontificum dedit furenti alapam, dicens: Obmutesce, Satana, desertor ueritatis, falsitatis amator et auctor. Putauit enim eum de gallinaceo dicere gallo. Et dum spiritus nequam pluribus eos uerborum iniuriis affecisset,  manserunt ibi tribus tantum diebus; ac deinde ad sua reuersi, nuntiauerunt omnia que gesta fuerant regi.



CAPUT XuII. Ut uir Dei per presbyterum ad ducem uenerit.

Presbyter uero cum, secundum iussionem ducis, uirum Dei fuisset e uestigio prosecutus, reperit eum in spelunca animum suum lectionis consolatione pascentem; et accedens salutauit humiliter, et dixit ad eum: Ne timeas, serue Dei, ad ducem uenire. Sub testificatione enim iurisiurandi promisit se nullam tibi irrogaturum iniuriam. Sed et cum posueris manum tuam super caput puelle, et ab ea per orationes tuas spiritus immundus abscesserit, in sede  Constantiensi pontificatus te sublimabit honore. Dum de huiuscemodi colloquium rebus haberent, superueniens Ioannes diaconus, secundum consuetudinem obtulit ei panes azymos et lagunculam uini, oleum et butyrum, et mel in uasculis cum piscibus assis. uir Dei cum eum uenire cognouisset, gratias egit Deo, gaudio plenus, discubueruntque tres conuiue fidissimi, et cum gratiarum actione dona Domini perceperunt. Inter hec uir sanctus presbytero: Duc, ait, nobiscum noctem instantem, et crastina die tecum, Domino uolente, proficiscar. Cumque huic consensum persuasioni prebuisset, ad uirum Dei diaconus dixit: Mane primo diluculo huc ueniam, et adducam mulum meum stratum, ut simul ire possitis. Ego uero cultor ero spelunce, et eam cura diligenti  custodiam. Sanctus Gallus respondit: Bene dixisti, fili, et ego quidem uia qua uenerunt per eremum regrediar ad cellulam meam, et uisitabo fratres: postmodum uero, quam citissime potuero, ad castrum properabo. Presbyter ergo adiuratione ualida constrinxit eum, ut nequaquam faceret contraria dictis. Et abscesserunt pariter. Ioannes quoque accepta benedictione rediit in domum suam. Cumque uir beatus recto itinere peruenisset ad cellulam, requieuit ibi nocte illa cum fratribus. Mane autem sequenti, sumptis secum duobus fratribus, perrexit ad castrum, reperitque inibi cum presbytero ducis missum qui eos cum omni festinatione ire deposceret: qui etiam indicauit puellam continuato iam triduo sine alimonia perdurare. At illi nauicula conscensa,  totis nisibus ire festinantes, ligno natatili profundi terga sulcante, nocte proxima peruenerunt ad ducem.



CAPUT XuIII. Qualiter oratione et uerbo filiam ducis a demone liberauerit.

Dumque deuictis profunde noctis tenebris sol terris cum iucunditate serenum restitueret diem, iussit eos dux uenire in cubiculum, in quo arreptitia seruabatur. Iacebat autem tunc in sinu matris sue, oculis clausis, ore hianti. Membra quoque eius ita erant disiecta, ut quasi mortua uideretur. Fetor  uero tam grauis oris prorupit ex adyto, ut sulphure locus ipse aspersus putaretur. Pater itaque cum domesticis suis intrauit, ut uideret quid uir Dei esset acturus. Ille, de Domini largitate certissimus, humiliter se prosternens, has preces Domino cum lacrymis fudit: Domine Iesu Christe, qui pro salute humani generis carnem sumere et per uirginem nasci dignatus es; qui uentis et mari imperasti, diabolum etiam, calliditatis sue fraudibus insistentem, retro ire iussisti, quique passione tua mundum redimere et libertati restituere dignatus es: iube hunc immundissimum spiritum de puella hac pro tui gloria nominis exire, ut plasma tuum superbus inuasor deserat, et tibi creatori suo creatura tua gaudens deseruiat. Et cum surrexisset ab oratione,  apprehensa dextera eius, alleuauit eam , et imposita manu super caput eius, dixit: Impero tibi in nomine Domini nostri Iesu Christi, spiritus immunde, ut exeas et recedas ab hoc plasmate Dei. Et cum hec dixisset, aperiens illa oculos respexit in eum, et spiritus malignus his uerbis eum allocutus est: Tune es, ait, Gallus, qui de habitationibus me expulisti prioribus? Ego plane ob ultionem iniurie quam dux iste tibi et sociis tuis irrogauit, filiam ipsius inuasi, et sic eiicis me? Si hinc exiero, quo uadam? Illuc, ait, ubi tibi paratur in abysso supplicium sempiternum a Domino. Et statim, uidentibus qui aderant, exiuit de ore puelle quasi auis nigerrima et horrore terribilis. Hora eadem sana surrexit,  et a uiro Dei gaudens gaudenti reddita est matri.



CAPUT XIX. Qua ratione oblatum episcopatus honorem respuerit, et quomodo pauperibus dona ducis distribuerit, discipulum ad eleemosynam hortatus sit.

His ita patratis, dux iussit ei offerri dona que rex puelle transmiserat, et insuper ut apicem pontificatus gradus dignaretur assumere postulauit. Ad quod uir beatus ita respondit: uiuente domino et patre meo Columbano, interdictum altaris officium non usurpabo, nisi ab illo permissus. Quare huius regiminis pondus quod offers subire non possum. Quod si hoc indubitanter fieri cupis, sustine interim donec mittam epistolam ad abbatem meum, ad  insinuandam illi uoluntatem tuam: et si eius permissum cognouero, tunc demum oblatum cure pastoralis onus suscipiam. Et dux ad illum: Bene, inquit, dixisti, fiat secundum uerbum tuum. Et dimisit eum cum pace. Ille, sumptis que donata fuerant, remigando pelagus superauit; dux autem, sanctitatis eius tam manifesto compunctus indicio, iussit Arbonensi prefecto ut cum omni plebis officio iret ad locum Celle , et quecunque necessitas poposcisset edificia, iuxta uiri Dei dispositionem construeret. uenerabilis ergo Pater post celeuma celebratum cum Arbonense castrum intraret, fecit conuenire omnes pauperes et egenos, et dona que detulerat illis distribuit. Hec uidens quidam  discipulus eius nomine Magnoaldus dixit ad eum: Pater, habeo uas argenteum pretiosum, celaturis insigne. Si uis reseruabo illud, ut sacri uasa ministerii ex eo faciamus. Ille respondit: Fili, memor sententie beati Petri apostoli, quam paralytico speranti pecuniam protulit: Argentum, in quiens, et aurum non est mihi ; ne contrarius exemplo inueniaris salubri, uas quod possides pauperibus conferre curato. Nam preceptor meus beatissimus Columbanus in uasis eneis Domino solet sacrificium offerre salutis, quia fertur et Saluator noster clauis eneis cruci confixus. His omnibus expletis, reuersus est ad dilecte solitudinis aulam.



CAPUT XX. Quo caritatis feruore Ioannem diaconum litteris euocatum instituerit.


Deinde misit epistolam ad Ioannem diaconem, rogans eum ad se uenire. Qui cum dilecti magistri litteras accepisset, tulit quod pro benedictione offerre poterat, et uenit ad eum: et oblatis eulogiis salutauit patrem, et salutatione paterna est honoratus. Cui interroganti uirum sanctum de prosperitate itineris eius, ille respondit: Diuina nos preueniente misericordia et subsequente, cuncta prospere prouenerunt. Nam cum summa gratulatione suscepit nos princeps, et eripuit Deus filiam eius a demonio, et ipse dedit nobis dona non modica, et insuper obtulit mihi episcopatus honorem: ego uero non consensi suscipere ante preceptum abbatis mei. Ergo, fili, acquiesce consiliis meis; esto  mecum, et lege diuine libros scientie, et docebo te, cooperante gratia Dei, intelligentiam Scripturarum. Cecidit autem diaconus ad pedes eius gratias agens, fecitque redire in sua pueros qui secum uenerunt; ipse uero remansit apud uirum uenerabilem, et ille cepit eum introducere in cellaria Scripturarum, ostendens ei Noui et ueteris occulta Testamenti. Superna itaque illustratus clementia, tanti magisterii profecit instantia, adeo ut in omni Scripture diuine latitudine nobiliter eruditus laboris paterni fructus ostenderit.



CAPUT XXI. Quibus uerbis ducis filia uitam beati Galli et uirtutes enarrans, Sigiberti regis illi gratiam et solatium impetrauerit.

 Sigibertus igitur rex cum audisset puelle redditam sanitatem, mandauit patri eius ut eam suis conspectibus exhiberet. Qui sumens dona ingentia, et puerorum multitudinem ac puellarum, cum magno suorum comitatu duxit eam usque ad Rhenum; indeque per comites ad regem transmisit. A quo dum gratanter suscepta fuisset, et interrogata quomodo sue remedium consecuta esset infirmitatis, cum per pontifices ad hoc missos sanitati non posset restitui, hanc reddidit rationem: Domine mi, inquiens, est uir quidam in prouincia quam huc ducta reliqui, cuiusdam incola solitudinis de gente Scotorum, nomine Gallus, tante apud Deum uirtutis et meriti, ut aduersus demones singulari  quadam utatur potentia. Nam cum ego ancilla tua graui uexatoris instantia periculosum uite nutantis finem pene subirem, rogante patre meo idem uir Dei superuenit, et signo uexilli salutaris me muniens, imperiosa uoce iussit exire tyrannum. Et uidentibus cunctis qui aderant, exiuit de meo ore quasi coruus colore piceus, horrore tartareus: cumque sacrificii celestis me pabulo confirmaret, pristine restituta sum sanitati. His ita relatis, puella procidens ad pedes regis: Obsecro, ait, domine, ut uirum ipsum tue gratie foueas lenitate, et pro me dignas illi gratiarum actiones rependere non graueris. Interrogauit autem eam in qua eremo uir mansitaret eximius. Et illa respondit: In saltu qui Arbonensi territorio adiacet, et est publici possessio  iuris; situs autem inter Alpes Retiarum et Brigantini marginem lacus. Rex igitur ut audiuit in publicis eum commorari possessionibus, iussit fieri conscriptionem firmitatis, ut uir sanctus locum quem incolebat, per auctoritatem regiam obtineret. Auri quoque libras duas et argenti pondo totidem cum epistola concessionis iam dicte per suos nuntios uiro Dei destinauit, se sacris eius orationibus commendans attentius: Gunzoni autem duci precipiens ut si solitudinis incola esse uellet, solatiorum ei copiam ad edificandam cellam subministraret.



CAPUT XXII. Quo consilio eadem puella thalamos regis euadens diuine se subdiderit seruituti.

 Non multis in medio reuolutis diebus, uolens rex idem puellam suis thalamis sociare, celebri edicto sacerdotum et principum suorum senatum nuptiarum precepit adesse solemniis. Cumque stipatus agmine procerum introisset ubi ipsa manebat, dixit illi: Ascendamus in palatium, nam nuptie parate sunt; sacerdotes et capita populorum cum benedictionibus [id est, muneribus] congruis aduenerunt. Quibus illa auditis, cecidit ad pedes eius, dicens: Mi domine, quia preterita passio suo me pondere tabefecit, uires absorbuit ualetudo contraria, membrorum officia egritudine sunt resoluta; da mihi uel septem dierum inducias, ut aliquatenus uirium detrimenta recuperem, et sic tuis possim applicari conspectibus. Quam petitionem  dum rex pie susciperet, ad palatium remeauit, illa in priuato commorante cubiculo. Fiebat autem utroque in loco ingens apparatus letitie, admirantibus multis cur tandiu diuisi, conuiuio distulissent connubia. Transactis interea septem diebus, circa matutinum officium puella cum duobus uiris totidemque puellis ecclesiam beati Stephani protomartyris introiuit; et secedens post ianuas templi, exuit se uestimentis regalibus, et habitum propositi sanctioris assumpsit, nescientibus hoc uiris qui pariter  cum illa aduenerant. Deposito ergo terrene dignitatis amictu, sanctimonie nitorem cum quodam sui secuta contemptu, accessit ad altare, et in faciem proruens, Dominum studiosius adorauit; ac deinde cum se erigeret, cornu comprehendit altaris, et huiuscemodi uoces emisit: Beate Stephane, qui sanguine tuo testimonium Christo perhibuisti, deprecationem meam tuis meritis Domino commendato, ut tua intercessione hodie cor domini mei regis conuertat secundum uoluntatem meam, ne uelamen quod amore Dei suscepi, auferat de capite meo. uiri ergo qui erant cum illa hec uidentes uenerunt ad regem, et nuntiauerunt ei que facta fuerunt. Et ille, aduocans sacerdotes et quosdam principes suos, cepit inquirere ab eis quid super hac re faciendum  censerent. Cyprianus [a 1Kb] Arelatensis regi respondit: Quia, ut liquido claret, puella hec cum a demonio eruerctur, hoc se uoto, quod perfecisse uidetur, constrinxit, cauendum tibi est, ne forte si irritum feceris uotum eius, rediuiuo demonum comprimatur incursu, et sint illi nouissima peiora prioribus; tu uero tanti criminis reatum incurras. Rex ergo iustitie tenax, et timore Domini plenus, huic consilio deuote mentis pandit assensum; et ingressus ecclesiam, fecit afferri uestem nuptiis preparatam, et coronam sponse nitoribus imponendam. His allatis, dum puellam ad se iussisset accedere, sponsa Dei iam Agni comitatibus herens, auelli non potuit ab altari, quia se timebat de ecclesia protrahendam. Cumque instantius are cornibus inhereret, rex eam  ne timeret admonuit: Hodie, inquiens, per omnia tue uoluntatis uidebis effectum. Porro illa inter spem et metum posita, caput super altare reclinans: Ecce, ait, ancilla Domini, fiat mihi secundum uoluntatem eius. Rex uero iussit sacerdotibus ut eleuarent eam et ad se perducerent. Quo facto, induta est, illo iubente, ueste regali, et sacro uelamine coronata. Intuitus autem eam rex religiosus, dixit illi: Ecce meis te nuptiis preparatam, sponsi celestis Domini nostri uidelicet Iesu Christi cedo complexibus. Et dexteram eius comprehendens, posuit in altari, deinde ecclesie limen excedens, lacrymis absconditum patefecit amorem. Post hec uocauit eam, et iuxta se fecit in palatio residere, et donis ingentibus honoratam pretulit [b 1Kb] monasterio ancillarum  Dei quod in honore beati Petri principis apostolorum constructum est in Metensium ciuitate, ubi gesta sunt uniuersa que proxima narratione retulimus. In his autem omnibus perficiendis secuta est puella consilium beatissimi Galli, qui eam Domino auxiliante a demonio liberauit.



CAPUT XXIII. Quantum ex uiri Dei doctrina et exemplis supradictus Ioannes triennio profecerit.

Per idem tempus Ioannes diaconus, perseuerans  apud uenerandum Patrem, prudentiam que in eo celitus abundabat, studio sitienti potauit, in absolutione dumtaxat difficilium Scripture diuine questionum, et intemerate fidei ratione. Operis quoque quotidiani, quod idem egregius apostolice districtionis imitator sedula accelerabat instantia, non solum dilexit scientiam, uerum etiam comprehendit. Gratia enim illustratus diuina, quidquid uel uisu uel auditu percepit, alte memorie, et, ut ita dixerim, armario cordis celer inseruit, et sub huius magisterii disciplina cum omni mansuetudinis et humilitatis custodia triennium duxit.



CAPUT XXIu. Quomodo beatus Gallus ab episcopali se promotione excusauerit in concilio principali.


Post hec dux sepe iam dictus per epistolam suam uirum Dei rogauit ut ad Constantiam oppidum perueniret ad eligendum qui eidem sedi preficeretur antistitem. Aduocauit autem Augustudunensem et uiridunensem episcopos cum multitudine clericorum. Nemidone etiam, que a modernis Spira uocatur, uenire fecit episcopum; necnon per nuntios et epistolas suas totius Alamannie presbyteros, diaconos uniuersasque clericorum copias generaliter die denominata, id est proxima Pasche Dominica apud Constantiam conuenire precepit: ipse quoque cum principibus et comitibus suis huic intererat conuentui. Cumque hec synodus tante multitudinis celebraretur accessu, et trium spatio denuntiaretur futura  dierum, beatissimus Gallus diuino plenus consilio, assumptis Ioanne et Magnoaldo diaconatus officio sublimatis perrexit ad oppidum; ingressoque eo locum concilii, dux huiusmodi uerba profudit: Deus omnipotens, cuius prouidentia totum corpus Ecclesie augmentatur et regitur, per interuentionem et meritum beate Marie semper uirginis, in cuius honore locus iste consecratus est, effundat hodie super nos Spiritum sanctum ad eligendum pontificem qui ad regendam plebem fidelium sit idoneus, et ad gubernandum Ecclesiam Dei pastorali sit diligentia plenus. Admonuit deinde pontifices et omnem clerum ut iuxta saluberrima canonum decreta rectorem Ecclesie prouiderent. Ceperunt autem omnes clerici ad inuicem dicere: Gallus iste testimonium habet  bonum ab omnibus qui eius uitam nouerunt. In Scripturis diuinis scientie culmen obtinet, et in omni uite honestate sapientie luce refulget, iustitie autem uite castitatem corporis sociat, mansuetudinem cum humilitate possidet; continentie uero salutari patientiam iungit. Largitor est eleemosynarum, orphanorum pater, in uiduarum solatiis alacer. Hunc omnium sectatorem uirtutum decet esse pastorem populorum. His auditis, dux dixit ad illum: Audis quid isti loquuntur et affirmant? Sanctus Pater respondit: Bene quidem dicunt: utinam uerum esset quod fatentur. Cum autem ad inuicem talia tractant, nesciunt in canonibus esse prohibitum ne aliqui de locis suis commigrantes aliis facile ordinentur in locis.  Est uero mecum diaconus quidam nomine Ioannes uicinorum indigena locorum, cui merito testimonium quod isti mihi dederunt potest aptari. Hunc diuino credens electum iudicio, uobis offero promouendum.



CAPUT XXu. Promotio et consecratio Ioannis supradicti, et cura quam postmodum sibi exhibuerunt.

Cumque hac attestatione uir sanctissimus in Ioannem cunctorum concitaret amorem  dux diaconem uenire fecit in medium. Tu es, inquiens, Ioannes diaconus? Et respondit: Ego plane. Unde, ait, ducis propaginem generis? Et dixit: In Retia Curiensi mediocri natalium  dignitate sum procreatus. Dux uero ad illum: Potesne, inquit, pontificalis infule pondus subire? Tunc uenerabilis Gallus se pro filio responsurum promisit. Et dum hec mutuo sermonum commercio pertractarent, subtraxit se diaconus, et fugiens, latibulum quesiuit in ecclesia S. Stephani martyris, que est extra oppidum. Secuti sunt autem sacerdotes cum plebe, et apprehensum lacrymis perfusum felicibus, licet renitentem in presentiam pontificum pertraxerunt et ducis; et leuauerunt omnes pariter uocem, dicentes: Ioannem elegit sibi Dominus pontificem hodie. Et respondit omnis populus: Amen. Episcopi itaque duxerunt eum ad altare, et solemni benedictionis officio ordinauerunt antistitem: consummatoque sacre promotionis ministerio, rogauerunt eum  sacrificii salutaris celebrare mysteria. Premissis ergo ex more diuine libationis initiis, post lectionem Euangelii rogauerunt uenerabilem Gallum ut multitudini que aderat uerbi officio sacre instructionis pabulum ministraret. Qui assumpto Ioanne episcopo, gradum ascendit, eo uidelicet pacto ut ipse quidem edificationis instrumenta colligeret, episcopus uero ad utilitatem Barbarorum bene prolata interpretando transfunderet. Cepit ergo uerbum facere de initio creaturarum, et Ade peccatum pro quo depulsus est de paradiso commemorare. Transiens inde ad diluuium patriarcharum consequenter tempora perstrinxit et actus. Egressum quoque filiorum Isrel de Aegypto, et transitum per mare Rubrum, legisque lationem per Moysen, et celestis alimenti miracula  replicauit. Regum deinde successiones et tempora prophetarum breuiter attingens, aduentus Dominici tempus retexuit. Baptismum etiam Saluatoris et mirabilium eius gloriam commemorans, crucis ignominiam cum impiis insectationum generibus ueraci relatione subiunxit. Hec audientes Ecclesie pastores, cum populi multitudine lacrymas fuderunt uberrimas, et ad inuicem dixerunt: uere Spiritus sanctus locutus est hodie per os uiri istius. Ille uero predicationem perduxit usque ad resurrectionem Christi, et in commemoratione generalis iudicii terminauit. Omnes ergo qui aderant alacri mentis exsultatione repleti, benedicebant Dominum, et ad sua cum gaudio remeabant. Doctor itaque uenerabilis manens  apud Ioannem episcopum septem diebus, inter multa salutifere consolationis uerba, hec sepius inculcauit: Quem Deus elegit, homo non despiciet: sed erit omnium ueneratione sublimis, quem diuinum commendat iudicium. Deinde, accepta ab eo benedictione, reuersus est ad cellulam suam. Episcopus autem iussit his qui rebus episcopii preerant ut ad uirum Dei cum sibi subiectis uenirent, et eius obtemperarent iussioni. Post hec tanto studio caritas mutua seruabatur utrinque, ut spiritalis glutino clientele sibi semper coherentes, solo corpore uiderentur diuisi. Magister paterna sollicitudine, precibus et consilio salutari matheten refouebat; ille uero paterno honore et omni necessitatum subsidio didascalcum subleuabat. Sicque sacra piorum societas aucto  crescebat honore, et multiplicato commendabatur amore.



CAPUT XXuI. Ut transitum beati Columbani sanctus Gallus sicut prius per uisionem cognouerat, ita post discipuli legationem factam comperit.

Tempore subsequenti cepit uirtutum cultor eximius oratorium construere, mansiunculis per gyrum dispositis ad commanendum fratribus, quorum iam duodecim monastici sanctitate propositi roboratos doctrina et exemplis ad eternorum desideria concitauit. Quadam itaque die, dum post laborem matatinalis officii quiescendi gratia lectos suos reuiserent, primo diluculo uir Dei uocauit Magnoaldum diaconem suum, dicens illi: Instrue sacre oblationis  ministerium, ut possim diuina sine dilatione celebrare mysteria. Et ille: Num, inquit, tu Pater, missam celebrabis? Dixit ergo ad illum: Post huius uigilias noctis cognoui per uisionem dominum et Patrem meum Columbanum de huius uite angustiis hodie ad paradisi gaudia commigrasse. Pro eius itaque requie sacrificium salutis debeo immolare. Et signo pulsato, oratorium ingressi, prostrauerunt se in orationem, et ceperunt missas agere et precibus insistere pro commemoratione beati Columbani. Finito sacre deuotionis officio, uenerabilis Gallus dixit ad Magnoaldum diaconem: Fili, non tibi graue uideatur petitionis mee pondus, sed arripe uiam, et Italiam petito, pertransiensque usque ad monasterium quod Bobium nominatur, diligenter perquirito  quid actum sit circa abbatem meum. Nota ergo diem et horam, ut si eum compereris esse defunctum, possis agnoscere utrum uisio mea ueritatis fulciatur effectu. Hec ergo omnia sollicita inuestigatione perdiscens, regressus nuntiabis mihi. Diaconus ad pedes magistri prouolutus, ignotum sibi iter esse conquestus est: sed uir beatus uoce blanda eum ne timeret admonuit. Perge, inquiens, et Dominus diriget gressus tuos. Hac consolatione roboratus pii doctoris alumnus precepto paruit, et accepto benedictionis uiatico, uiam festinanter aggressus est. Cumque peruenisset ad monasterium ut uolebat, inuenit omnia ita contigisse sicut Patri suo per uisionem fuerant reuelata. Mansit autem ibi una nocte,  et accepit a fratribus epistolam ad beatum Gallum, continentem uenerandi transitum Columbani. Qui et baculum ipsius, quem uulgo cambottam [al. cambuttam, id est, baculum pastoralem] uocant, per manum diaconi transmiserunt, dicentes sanctum abbatem ante transitum suum iussisse ut per hoc notissimum pignus Gallus absolueretur. Dimissus autem ab illis, iter accelerauit, et prospere in omnibus agens, die octaua peruenit ad dominum suum et Patrem, ferens epistolam relationis, et absolutionis indicium. Lecta epistola sanctus Gallus karissimi patris amorem pleno retinens corde, lacrymas profudit uberrimas, et collectis fratribus causas meroris aperuit. Deinde tanti patris memoriam precibus sacris et sacrificiis salutaribus frequentarunt.



CAPUT XXuII. Miraculum tabule incremento monstratum.


Contigit autem quadam die, dum in construendo oratorio cum fratribus laboraret, ut tabula quedam parieti imponenda breuior ceteris mensura palmorum quatuor appareret. Quam dum eiusdem operis artifices uellent adiicere, beatus Gallus uirtutis quam in Domino habebat sibi conscius, iussit eos ab opere disiungere, et domum ad percipiendam secum refectionem quam Dominus preparauit intrare. Quibus secundum iussionem eius facientibus, benedictum panem manu sua porrexit. Post prandium autem cum omnes pariter opus repeterent imperfectum, inuenerunt tabulam quam propter sui  breuitatem pridem abiicere uoluerunt, ceteris omnibus longiorem mensura dimidii pedis; et admiratione de eo quod euenerat habita, lignum quod mirabili creuerat modo in loco suo parieti aptauerunt. Quod ipsum longo deinceps tempore a fidelibus expetitum, Domino faciente, dentium doloribus efficaciter medebatur, preter antiqui commemorationem miraculi, nouis semper effectibus honorandum. In quo facto meritorum eius magnitudinem, et orationis possumus pensare uirtutem; quia et lignum aridum contra naturam incrementis auctum est, et ne uetus aboleretur miraculum, rediuiua signorum attestatione semper est repetitum.



CAPUT XXuIII. Qua ratione fratribus Luxouio uenientibus satisfecerit,  et quam mirabili eos doni celestis ubertate refouerit.

Post hec abba monasterii quod Luxouium dicitur, nomine Eustasius, quem bone memorie Columbanus eidem loco prefecit, ab huius exsilio uite ad supernam patriam commigrauit. Fratres ergo in eodem cenobio constituti consilium inierunt ut uenerabilem Gallum reuocarent, et eius regimini se subdendo contraderent. Miserunt itaque sex fratres ex his qui ab Hibernia uenerunt, qui epistolam ferrent continentem causas eiusdem legationis. Igitur illi recto itinere cum ad uiri Dei cellam peruenissent, nuntiati aduenisse, ducti sunt ad orationem: qua expleta, domum ingressi porrexerunt epistolam.  Quam ut uir sanctus perlegit, dixit illis: Ego quidem, o fratres, uerba Prophete cupiens imitari dicentis: Extraneus factus sum fratribus meis, et peregrinus filiis matris mee , deserui notos meos et propinquos, et ut liberius Domino possem uacare, solitudinis elegi secreta; utque parentum et prediorum dimissionem preteream, episcopatus honorem et diuitias mundi suscipere non consensi. Et quo pacto post hanc renuntiationem et uoluntariam paupertatem seculi implicabor negotiis, exaltabor honoribus, ponderibus aggrauabor? Absit, inquam, ut qui manum in aratrum misi, oculos ad relicta retorqueam, et sicut canis reuertar ad uomitum. Scitis ipsi me inter uos positum humilitati semper dedisse operam et subiectioni: et quomodo  creditis ad tanti culminis me prouocari posse fastigium? Innouate consilia, aliorsum uos uertite; mihi quod animo semel infixum est, Dominus immutare non sinet. His et similibus uerbis animos eorum ab spe impetrationis huius amouit. uocauit deinde unum e fratribus, et eum interrogauit quid essent tempore refectionis sumpturi. Cumque responsum esset tantummodo sextarium farine ad usum haberi cunctorum, iussit fieri panes, dicens: Potens est Deus parare mensam in deserto. Et cum fecisset olera colligi, ipse sumens rete et unum ex discipulis suis cum fratribus qui superuenerant, iuit ad gurgitem, dicens: uideamus utrum misericors Dominus aliquos nostris uelit necessitatibus largiri pisciculos. Cumque peruenissent ad gurgitem, uiderunt  piscem magnum in aque collectione natantem, duosque illum insequi lutros, quasi capere fugientem uolentes. Immisso reti, captum eum traxerunt ad littus. Habebat autem in longitudine palmos duodecim, et in latitudine quatuor. Quo facto, lutri se profundis immergunt. Imposito rursum reti, cum piscatores sancti piscium latebras pulsando inquietarent, iterato lutri apparuerunt, piscium tantam multitudinem propellentes in rete, ut id sua pluralitate per loca disrumperent. Preda itaque ad littus perducta, uir discretione plenissimus quosdam pisces, adiuuantibus qui aderant, rursus in aquam proiecit, et fratribus dixit: Hodie, propter aduentum uestrum, mirabilem sue largitatis euidentiam Dominus manifestare dignatus est. Illi econtra meritis  eius quod factum fuerat imputantes, eo alacriter preeunte domum redierunt. Et ecce iuxta introitum cellule uir unus apparuit, ferens duos utres  uino plenos, et ternos farine modios ob sue deuotionis indicium. Quibus cum gratiarum actione susceptis cibum sumpserunt, et post corporis refectionem, spiritalis colloquii dapibus animas suas pascere studuerunt. Detinuit autem eos beatus Gallus aliquantis secum diebus, et caritatis intuitu omni humanitatis fouit obsequio. Narrauit quoque de communi Patre, beato uidelicet Columbano, quod certa relatione didicerat. Deinde osculo pacis oblato, dimisit eos; et illi benedictione tanti Patris armati ad sua remearunt.



CAPUT XXIX. Quomodo sanctissimus Pater inter edificationis studia apud Arbonam migrarit ad Dominum.


 Nec multo post, cum iam bonorum omnium Auctor et Propagator athletam suum de mundi agone sublatum premiorum laureis uellet perennibus adornare, Willimarus presbyter ueniens ad cellam uiri sancti, rogauit eum ut secum egrederetur ad castrum; et ut obtineret quod uoluit, huiusmodi uoce flebili querimoniam submissus explicuit: Cur, inquiens, o Pater, me, qui tuorum monitis dictorum inuitor, quasi despectum dereliquisti, et doctrine tue salutaribus institutis auditorem fraudasti beneuolum? Cui hanc obiectionem ascribere possim, nisi peccatorum meorum fetoribus? Nisi enim uita mea tuo displiceret iudicio, amabili me edificationis tue non priuares solatio. Nunc ergo noli nos pro peccatis nostris abiicere, sed Domini prouocatus mandatis, uiam ueritatis  desiderantibus aperi, et solite nobis benignitatis munus impende. Motus igitur hoc supplicantis alloquio pietatis amator, descendit cum illo, et uenerunt in castrum. uocata autem multitudine in die solemni, uir sanctus predicationis dulcedine auidorum  corda refecit, et tanta que dixerat sapientie luce uestiuit, ut summa omnium gratulatione auditus, et plena cunctorum ueneratione sit honoratus. Biduo itaque ibidem ducto, tertia die febre correptus, tantum in breui eius uiolentia depressus est, ut nec ad cellam redire nec cibi sustentaculum potuisset percipere. Cumque hac infirmitate per dies quatuordecim laborasset, die sexto decimo mensis octobris, id est XuII Kalendas nouembris, expletis nonaginta quinque annis sue etatis, in senectute  bona, huius uite liberatus ergastulo, animam meritis plenam felicibus reddidit bonis inhesuram perennibus [a 3Kb] .



CAPUT XXX. Ut funeri eius Ioannes episcopus interfuerit, et quemadmodum cognouerit non ibi eum debere recondi.


Cum igitur audisset Ioannes, Constantiensis Ecclesie presul, beatum Gallum apud Arbonam infirmari, ascendens nauiculam, potuum et ciborum ea secum genera tulit que infirmitate laboranti nouerat congruere, ut uidelicet sua uisitatione fidelissimum refoueret amicum. Cumque portui propinquaret, audiuit in domo presbyteri planctum magnum circa funus uiri Dei celebrari, et interrogauit que tanti esset causa ploratus. Audiens autem Gallum uenerabilem, firmissimum sue familiaritatis custodem, de huius seculi emigrasse periculis, misit se in aquam , descendensque cum his qui secum uenerant, intrauit in domum presbyteri, lugubri uoce et corporis gestu merorem cordis insinuans. Inuenit autem corpus uiri sancti inuolutum et in loculo repositum; aperiensque sarcophagum, et exanime amici cadauer inspiciens, amariores cum hac uoce lacrymas dedit: Heu, heu, Pater amate, heu doctor egregie, cur me de domo patris eductum in his periculis quasi orphanum dimisisti, et confidentiam meam, qua de tuis consiliis plurimum presumebam, immatura morte rupisti? Tibi quidem in perceptionem premii, quod tam ardenter desiderabas, hec tua mors est fructuosa; nobis autem in tot mundialium perturbationum procellis laborantibus multipliciter est luctuosa. Sed  qui de uite corporalis interruptione dolemus, de anime immortalis libertate gaudere debemus, certi quia orationibus non desinas adiuuare quos consilio et exemplis roborare consueueras. Inter hec uerba, presbyter eum ut surgeret monuit, ut pro requie defuncti ambitiosius Dominum precaretur. Intrauerunt itaque ecclesiam, et episcopus pro carissimo salutares hostias immolauit amico. Finito autem fraterne commemorationis obsequio, respiciens post tergum, uidit fossam in qua sanctum corpus humare uolebant. Acceptaque cruce et his que exsequiis exhibentur, intrauerunt domum, uolentes thesaurum pretiosi corporis ad locum sepulcri deducere. Cumque arcam qua claudebatur cadauer feretro impositum, ad fossam sepulture conarentur  deferre, nullis uiribus usquam potuit commoueri. Quod noui genus miraculi dum mutuis mirando colloquiis retractarent, Ioannes episcopus dixit: In ueritate cognosco hanc sepulcri sedem Patri meo Gallo non placere. Et iussit presbytero ut duos equos inueniret indomitos, et faceret introduci. Quod cum factum esset, strauerunt eos cum magno labore, et ad locum ubi corpus iacebat duxerunt, et episcopus  cum clero huiusmodi orationem dedit: Deus qui per potentiam maiestatis tue ubique totus es, pro cuius amore uir iste reliquit patriam suam, ut precepta tua conseruaret; fac corpus eius ab his equis indomitis ferri in locum quem tua uoluntas meritis ipsius preuidit. Cumque finita esset oratio, cuncti qui aderant, Amen responderunt.



CAPUT XXXI. Debilis per uestimentorum sancti uiri munus acceptum sanatus.

Congruum uidetur in hoc loco retexere miraculum quod Dominus inter sui confessoris exsequias exhibere dignatus est; quo liquido cunctis ostenderet seruum suum secum ueraciter tunc uiuere, dum carnis eius carcere liberatur. Erat ibi quidam mendicus tanta  per omnes membrorum iuncturas debilitate contractus, ut penitus inter alias sue infirmitatis molestias incessu pedum careret. Huic dum presbyter indumenta uiri Dei distribueret pauperibus, caligas eius cum calceamentis dedit. Statimque debilis, pro accepto munere summo repletus gaudio, ut sacras cruribus et plantis aptauit exuuias, per omnes artuum compages repente solutus est; et exsiliens, uoce clamauit ingenti, et gratias egit Domino et Gallo, per cuius merita redditam sibi uidebat sanitatem. uidens autem episcopus et cuncti qui aderant sanitatis huius miraculum, unanimiter glorificauerunt Deum, atque dixerunt: Manifesta uirtute dignatus est Dominus hodie gloriam serui sui nobis ostendere. Dederunt itaque ei qui sanatus fuerat cereum,  et prosecutus est funus cum cetero populo. Hoc primum signum post transitum eius Dominus ad memoriam illius declarauit.



CAPUT XXXII. Signa mortificationis eius post obitum deprehensa.

Inter easdem quoque beati pastoris exsequias, aliud non mediocre sanctitatis eius indicium apparuit. Habuit uir Dei capsellam de corio factam diligenter serratam, cuius clauem sub tam uigili custodia ipse retinuit, ut nullus discipulorum eius, quandiu in corpore uixit, quid intus seruaretur cognoscere potuisset. Hanc autem ex suis humeris pendentem ferre solebat, quocunque ambulauit. At ubi de hac uita migrauit, sumpta claue aperuerunt capsellam,  et inuenerunt in ea cilicium modicum, et catenam eream sanguine aspersam. Deinde corpus inspicientes magistri, inuenerunt locum catene ubi sepius precingi solebat, carnemque ipsam in locis quatuor profandius catena sulcatam, adeo ut de eisdem uulneribus cruor decurrens, cilicium per loca perfuderit. Posuerunt autem capsellam cum cilicio ad caput eius in feretrum, et deportauerunt cum corpore ad  locum monumenti, et suspenderunt hec tria mortificationis eius indicia iuxta tumulum ad caput eius; per que deinceps ad ostensionem meritorum ipsius, plurimas Dominus uirtutes pie querentibus exhibuit. Qua ex re intelligere possumus quia idem uir, etsi a persecutore sanguinis effusione non est immolatus, semetipsum tamen offerens Domino hostiam uiuam in odorem suauitatis, et crucem suam tollens, quotidieque Saluatorem secutus, martyrii laborem et palmam confessor adeptus est.



CAPUT XXXIII. Quomodo ab equis indomitis ad locum sepulture eius delatum sit.

Postquam sanctitas uenerandi Patris et miraculi  magnitudine, et horum manifestatione signorum, cunctis qui funeris eius intererant negotiis, patenter ostensa est, episcopus ad feretrum accessit, et ex una parte illud subleuans, presbytero altrinsecus sustollente, equis superposuit, et astantibus dixit: Auferte frenos de capitibus eorum, ut, libertate concessa, quo Dominus uoluerit pergant. Accepta ergo cruce et candelis, psalmos et melodias concinentes, iter agere ceperunt. Equi autem in neutram partem declinantes, recto itinere perrexerunt ad cellam uiri Dei. Quo cum peruenissent, depositum est feretrum ante oratorium. Discipuli autem eius, eleuantes pii doctoris reliquias, intulerunt et ante altare posuerunt. Deinde pariter cum episcopo orationem pro illo facientes, fecerunt fossam sepulcri inter parietem  et altare, ibique precibus huic rei congruentibus premissis, sepelierunt eum; omnibusque rite consummatis, multitudo que ad tanti uiri concurrit exsequias, episcopi benedictione communita, ad propria remeauit.



CAPUT XXXIu. Miraculum in cereis ostensum.

Dum beati corporis thesaurum felix locus intra se suscepisset, uolens Dominus de morte famuli sui merentibus consolationis prebere medelam, nouitate  miraculi patefecit qua apud se claritate spiritus fulgeret amici. Nam duo cerei in castro dum corpus eius eleuaretur accensi, ita ardentes delati sunt usque ad locum sepulture. Positi autem, unus ad caput, alter ad pedes, per triginta deinceps dies  non deficiendo ardebant, et ardendo non deficiebant. Et ut monstraretur has durandi uires cere liquenti celitus attributas, de eius miraculi materia plurime in posterum uirtutes emanarunt. Nam quicunque dentium fatigati doloribus, uel oculorum lippitudine, uel aurium preclusione laborantes, de eisdem cereis quippiam cere tulerunt, et locis que huiusmodi tenebantur incommodis aptauerunt, optate celeriter dona percepere salutis. Post hec tanta uirtus ad sanandos uariis infirmitatibus depressos,  apud sepulcrum beati uiri cunctis illuc uenientibus, et orationum eius suffragia fideliter postulantibus apparuit, ut et fama tanti meriti cunctis que circumposite erant regionibus innotesceret, et locus ipse non mediocriter frequentaretur a populis.



CAPUT XXXu. Conclusio libelli.

Quia igitur, o beatissimi Patres, uita et uirtutes sancti Galli, si in unum compingantur librum, possunt ob sui prolixitatem aliquod legenti ingerere fastidium, statui duobus hoc opus libellis distinguere, ut prior illorum uitam eius et actus usque ad sepulturam illius ueridica relatione perducat; sequens, mirabilia que postmodum pro meritis eius Dominus  ostendit: primo uidelicet ea que priorum ad nos scripto perlata sunt retexat; deinde que a probatissimis testibus indicata, nostra etate a Gotzberto carissimo fratre litteris sunt mandata, subnectat: ne quod particulatim scriptum est, laciniosa diuisione disiungatur, sed potius quod iunctum est parilitate factorum, sit etiam copulatum comprehensione dictorum. Atque hic prioris libelli finis que premissa sunt terminet, et sequenti que restant sine preiudicio comprehendenda reseruet.



LIBER SECUNDUS. DE MIRACULIS POST MORTEM BEATI GALLI PATRATIS.



CAPUT PRIMUM. Quomodo hostes sepulcrum B. Galli uiolauerunt.


Meritis beatissimi Galli quotidie per miraculorum signa radiantibus et longe lateque circumpositorum aurea fame sue dulcedine mulcentibus, cum iam post transitum eius anni quadraginta [a 1Kb] fuissent euoluti, uenit Othwinus, partium earumdem potestate  preditus cum exercitu magno, et ira intolerabili concitatus deuastauit non minimam partem pagi qui ab interfluente fluuio Turgowe nominatur, Constantiense quoque territorium et Arbonensis pagi confinia depopulari cepit et igne succendere. uiros, quicunque inueniri potuerunt, gladio peremit, uxores et paruulos eorum in captiuitatem egit. Peculiis quoque et omni supellectili sublata fructus omnes  penitus demoliri fecit. Arbonenses itaque huius terroris immanitate compulsi, cum omnibus que habebant fugerunt in solitudinem, et ad cellam uiri Dei se contulerunt; deinde facta in agro fouea, absconderunt ibi quidquid habebant, et fossum terra cooperientes ne secretum eorum deprehenderetur, lini semen desuper insperserunt. Cumque iam Arbonensem pagum hostes desolauissent, uestigia fugientium secuti, uenerunt ad cellam sancti Patris, et fugitiuos quos repererunt uinctos abduxerunt, et iuuenes eorum in captiuitatem miserunt. Erchonaldus  autem, prefecti uicarius, cum uicina solitudini inhabitaret loca, habuit res eiusdem cellule notissimas. Is oratorium ingressus inuenit mendicum quemdam intus sedentem, quem bene nouerat, et dixit  illi: Indica mihi ubi isti, quos tam nudos et miseros inuenimus, uestes habeant repositas et utensilia, aurumque et argentum, quorum copia hactenus fruebantur. Ille respondit: Nonne mihi melius est illorum denudare secreta, quam uestre seueritatis iram incurrere? Si ita, inquit, egeris, eris in consortio nostro, et participio societatis nostre gaudebis. Qua promissione persuasus, surrexit, et eum ad subterraneum duxit armarium. Quod cum idem uicarius aperiri fecisset, species quas inibi reperit his qui secum erant, facta diuisione, distribuit. His ita patratis, putantes passim tale quid occultari, discurrerunt loca singula signis quibusdam sollicite explorantes. Eiusdem rei gratia Erchonaldus, assumptis secum septem pueris, introiuit oratorium. Cumque clausis  ostiis pauimenti planitiem pulsarent, ob spem uidelicet inueniende pecunie, unus illorum post altare ueniens, pauimentum percussit; et audiens a cauitate tumuli sonitum reddi: Hic est, inquit, quod oppido desideratis. Accurrentes igitur pollinctores infesti, ceperunt fodere; et cum ad loculum peruenissent, extulerunt illum, dicentes: Quia isti Retiani calliditate naturali abundant, uideamus ne quippiam sub hac arca occulti remaneat. Huic sacrilegio inseruientes, inuasit eos horror immensus. Qui in fugam conuersi, dum ostium oratorii singuli preoccupare niterentur, insania agitati, euaginatis gladiis inuicem se conciderunt. Erchonaldus uero, huius auctor sceleris, timore cogente, uolens exsilire per ostium, caput superliminari illisit, et ad terram concidens, alienatus  mente iacebat. Cumque a suis perduceretur ad propria, nimia infirmitate et nouis doloribus cepit urgeri. Toto itaque ipsius anni curriculo fortissimis maceratus molestiis, capillorum honore et cutis superficie spoliatus, etiam digitorum ungues amisit. Et  ut omnibus longo tempore ultionis in eum diuinitus collate signa paterent, cunctis uite sue diebus hac deformitate notabilis fuit.



CAPUT II. Qualiter Boso episcopus corpus eius reposuerit.

Audiens Constantiensis Ecclesie presul, nomine Boso [a 1Kb] , sepulcrum beatissimi Galli uiolatum esse ab hostibus, nullumque remansisse in cellula, preter duos fratres Magnoaldum et Theodorum, qui sacri corporis reliquias tumulo restituere potuissent, uenit illuc cum clericis suis, et inuenit cellulam desolatam, sancti Patris corpus de sepulcro eiectum, altaria nudata, duosque fratres qui remanserant spoliatos iacentes in oratorio, et magnitudinem calamitatis gemitibus  et lacrymis protestantes. Et misericordia motus, cepit eos consolari multiplicibus uerbis, illam replicans Psalmiste sententiam qua dicit: In tribulatione inuocaui Dominum, et exaudiuit me in latitudine. Dominus mihi adiutor, non timebo quid faciat mihi homo . His dictis, sumens loculum in quo sanctum corpus erat, posuit super terram inter parietem et altare, et desuper, ut moris est, arcam altiorem construxit, fossam uero terra repleuit. De suo quoque fratribus uestimenta largitus est, et unde alerentur disponens, ad episcopium remeauit.



CAPUT III. Qua pena mulctati sint eiusdem loci uiolatores.


Post multum uero temporis, misit Pippinus maiordomus [b 1Kb] exercitum copiosum ad deuastandam Alamannorum prouinciam, et iterato Francorum ditioni subiugandam. Cumque terra tota hostili contereretur incursu, auidi predones Arbonensem pagum percurrentes ad cellam uiri Dei uenerunt, et quoscunque ibidem inuenerunt  duxere captiuos. Quinque autem supra memorati principis satellites ingressi oratorium, repererunt ibi quasdam ancillas eiusdem loci cum paruulis earum, et que essent percontati sunt. Que dum se de familia ipsius sancti esse proclamarent, hoc a predonibus audierunt: Exite, egredimini; sanctum quem dicitis ignoramus. Et abduxerunt eas  captiuas in Franciam. Eodem uero anno, a malignis spiritibus arrepti et amentes effecti, nudi circumquaque discurrebant; et ubicunque urbes uel uicos ingressi sunt, cruciatus sui causas retexebant, dicentes: Gallus abbas nos habet ligatos. Et cum hac  criminum misera commemoratione suorum, uitam infeliciter ducentes flebiliter finierunt



CAPUT Iu. Quo miraculo palla super lectum sancti incensa redintegrata sit.

Alio tempore, diaconus quidam nomine Stephanus, dum in eiusdem Patris sancti ecclesia custodis fungeretur officio, quadam uespera incensam oratorio inferens candelam, posuit eam supra candelabrum iuxta beati uiri sepulcrum; que a rectitudine status uergens in partem, ardens cecidit super aram sepulcri. Cuius ardoris uiolentia unam comprehendens pallam, usque ad medietatem exussit, et ita restincta est, nichil lecto, nichil baculo qui in eo pendebat, uel aliis linteaminibus super sepulcrum expansis  inferens lesionis. Qua ex re colligitur ad declarationem uirtutum beati uiri potius quam ad damnum rebus eius inferendum idem euenisse incendium. Quia, ut in sequentibus apparet, pallam quam leuis flamma diminuit, uirtus manifesta restituit. Mane itaque facto, fratres, oratorium ingressi, quid factum fuerat peruiderunt, et admiratione non minima sunt perculsi. Tertia uero die, cum ad matutinale conuenirent officium, inuenerunt in oratorio cereos ardentes, et duos iuuenes stantes, unum ad caput et alterum ad pedes, distendentes inter se pallam que pridem fuerat ignis attacta uaporibus. Hoc uiso, timore nimio conterriti, cum celeritate egressi, ad lectulos redierunt. Cumque se collocarent, ecclesie campanum insonuit, et auditi sunt duo chori, incredibili  alternantium personarum dulcedine perstrepentes. Igitur die illa nequaquam ausi sunt oratorium introire. Die autem sequenti, ante ostium eius unanimiter conglobati, prostrauerunt se in orationem; et cum surrexissent, cum magno timore intrantes inuenerunt pallam quam partim ignis assumpserat super lectum expansam, sicut prius expandi solebat, nulla imminutionis habentem indicia; sed potius latitudinem uel longitudinem eius trium auctam esse magnitudine cubitorum. Huius perspicuitate miraculi hilares facti, benedixerunt Domino, qui tam manifestis gratie uirtutibus serui sui merita declarare dignatus est.



CAPUT u. Miraculum misse auis.


Idem Stephanus, dum quodam tempore cum his qui simul aderant carnem ad percipiendum in cuiusdam accessu ieiunii non haberet, resedit in cellula, de eadem penuria cum ceteris locuturus. Dumque sermone uario paupertatis solatia mutuo ministrarent, auis quedam ignote forme consedit in limine. Unus assidentium torrem de igne rapiens, alitem percussit. Cuius carnes dum suis usibus preparassent, incredibilem saporis dulcedinem in gustu earum deprehenderunt; facientibus hoc, ut credimus,  beati uiri meritis, ut sicut famulis eius in similitudinem antiqui miraculi quo populus Dei coturnicum carnibus in solitudine est refectus, auis incognita missa est, ita sapor procurate celitus esce noue dulcedinis delectamentum haberet.



CAPUT uI. De signorum sancti uiri multiplicitate.

Tanta autem est miraculorum copia que Dominus apud tumulum eius diuersis temporibus ostendit, ut non facile scribendi studio comprehendi possit ex quibus propter abundantiam multa omittuntur; pauca uero et eminentioria propter memoriam posteris commendandam huic inseruntur opusculo. Preter mortuorum enim resuscitationem corporum,  ceterarum infirmitatum remedia creberrima inibi largitate a Domino prestita sunt et prestantur. Siquidem et demoniaci ibidem, et languentes sunt recreati, aurium claustra reserata, oculorum deterse caligines, mutorum exclusa silentia, paralyticorum eliminata defectio. Sed et quicunque anime uel corporis necessitate coactus fide integra apud sepulcrum beati Galli instantiam orationis exsequitur, Domino confessoris sui merita comprobante, precum suarum nullatenus fructu priuatur, uerum etiam sine tarditate diuine largitatis sentiens dona letatur.



CAPUT uII. Quomodo donarium sancto deferendum ab incendio sit reseruatum.

 Tempore igitur Carlomanni maiorisdomus, miraculum memoria dignum per merita sancti Patris effectum, huic operi inserere utile iudicamus. uir quidam pauperculus in pago qui Perahtoltespara dicitur, ex summa deuotione cum uxore sua ad cellam beati Galli causa orationis properare disposuit. Cuius intentione deuotionis, dum mulier pallulam quam in loco oblatura erat, contextam parauisset, inuoluit eam formella [a 10Kb] cere, quam simul oblatum ire cogitabat, et in arca sua inter alia uestimenta reposuit. Contigit autem, dum ire pararent, domum illorum cum omnibus que infra illam erant rebus igne cremari. Cumque consumptis omnibus flamma cessante sopitum fuisset incendium, ceperunt inter fauillarum cumulos ferramentorum reliquias queritare.  Et ecce inueniunt  ceram pallula inuolutam inter cineres et carbones, nichilque in eis lesionis apparuit, cum ipsam arcam et quidquid aliud in illa repositum erat penitus consumpsisset incendium. uiso igitur tante uirtutis miraculo, et benedixerunt Deo, et iter quod disposuerant, peregerunt. Et narrantes fratribus que gesta fuerant, obtulerunt donarium, quod huic uoto consecratum, in supremis non poterat perire periculis. Seruate sunt autem ibi eedem res in testimonium post futuris, usque ad tempora Othmari abbatis.



CAPUT uIII. Correctio eius qui caballum quem uouerat fraude retinuit.


Neque illud silentio pretereundum uidetur quod in supradicto pago temporibus Pippini regis contigisse refertur. Quidam uir nomine Willimarus, graui infirmitate depressus, sub uoto promisit se equum uiuum duosque boues, si pristine restitueretur sanitati, ad ecclesiam beati Galli donaturum. Cumque illa die confortaretur, et plenam recepisset sospitatem, contigit ut cum Bicthilone domino suo causa orationis ad cellulam sancti uiri eodem uectus equo ueniret. Igitur cum post orationem omnes illi qui simul aduenerant digressi non longe essent ab ecclesia, equus quem sponsor infidelis postquam  uouerat fraude retinuit, repente substitit: et licet eum sessor calcaribus urgeret ac uerberibus fatigaret, nusquam potuit commoueri. uidentes hoc qui aderant, ceperunt inquirere huius miraculi causas. At ille, confusione digna correptus, prodidit reatum, et fraudem quam in uoto fecerat confessus aperuit. Reuersi autem omnes pariter, equum obtulerunt ad limen ecclesie, et, benedictione percepta, ad sua sine obstaculo redierunt. In quo facto, et diuina pietas, et sancti uiri uirtus apparuit, dum is qui per se resipiscere noluit, per correptionem ad correctionem peruenit.



CAPUT IX. Cera de furto oblata in lapidem conuersa.

Illud quoque miraculum quod quarto anno Carlomanni  regis in pago cuius supra mentionem fecimus contigit, libet memorie commendare. Pauperculus quidam, iuxta regiam possessionem que Rotenwila dicitur, commanens, dum ad cellam sancti uiri Galli pergere uoluisset, nec haberet aliquid quod ob deuotionis indicium illuc deferre potuisset, diabolo suadenti consentiens, atrium cuiusdam diuitis irrupit, et aluear cum melle et apibus furtim auferens, intulit domui sue. Apibus deinde exstinctis, ceram confecit, et non multo post inter uicinos et amicos cum hoc furtiuo munere ad ecclesiam uenerabilis Galli perrexit. Cumque singuli quod obtulerant attulissent, is qui contra fas offerre uoluit de rapina donarium, ceram reperit in lapidis durissimi rigorem  mutatam. Ingenti itaque timore perculsus, uni eorum qui secum uenerant reatum suum confessus est. Qui deinde cum custodibus ecclesie que facta fuerant indicaret, fama huius miraculi mira celeritate cunctis innotuit.



CAPUT X. Pronuntiatio scriptoris de qualitate operis assumpti.

Descriptis his que priscorum solertia de uita, fine et uirtutibus beati Galli ad nos usque scripto transmisit, hinc ea stylo comprehendere tentabimus que a fidelissimis testibus indicata, a carissimo fratre Gotzperto litteris sunt mandata. In quibus primo  quomodo uel quando in cenobio beati Galli regularis uite instituta seruari cepissent, liquido declaratur: deinde quibus miraculis eiusdem Patris uirtus cunctis effulserit, probabiliter exponitur, commemoratis pariter singulorum que introducuntur assertoribus. Que idcirco nouis dictionum positionibus ordinare uoluimus, ut cum prioribus aliquam similitudinem locutionis habeant, et breuitatis compendio succincta, fastidiosis lectoribus onerosa non fiant. Siquidem nomina eorum qui scribendorum testes sunt uel fuerunt, propter sui barbariem, ne Latini sermonis inficiant honorem, pretermittimus; scientes de ueritate dictorum a fidelibus non esse dubitandum; quippe qui norunt nichil horum que referimus Deo impossibile esse, in quo fit quidquid per sanctos mirabiliter  et laudabiliter fit. Sed et si quis earumdem rerum testes nosse desiderat, in conscriptione quam sequimur poterit inuenire. Inseremus quoque huic operi nonnulla que non scripture testimonio, sed ueracium uirorum relatione didicimus. In quibus omnibus, quantum ad nos attinet, ueritatis lineam seruare studebimus, neque per amorem falsi aliquid de nostro inserentes, neque per inuidiam ueri quippiam ex uoto celantes. Et quia nos scripta uel dicta sequimur aliorum, ad illos ueritas rerum, ad nos pertinet abbreuiato dictionum et adunatio rationum.



CAPUT XI. Quemadmodum Pippinus eumdem locum Othmaro cum priuilegio et donis commendarit.


Post uenerandi Patris, beati uidelicet Galli confessoris Christi, gloriosam depositionem, quotidianas excubias apud sacri corporis eius reliquias quidam religiosi clerici, uel discipulatus eius memoria, uel diuino amore succensi per multa annorum curricula, scilicet quasi a temporibus Dagoberti regis usque ad Carolum patrem Carlomanni et Pippini, ad laudem Christi administrabant. Igitur cum fama uirtutum quas Dominus per confessoris sui merita pie querentibus exhibere dignatus est, longe lateque circumpositorum mulceret aures populorum, ceperunt undique alacri deuotione ad tanti Patris suffragia postulanda concurrere, eumdemque locum ob sue diuturnitatem memorie multiplicibus substantie et possessionum  amplificare donariis. Cumque res hac largitate fidelium collate, aliquantule monachorum congregationi uiderentur suppetere potuisse, Waldramnus quidam, ad cuius paternam possessionem termini uaste solitudinis in quibus uir Dei cellam construxerat pertinere uidebantur, uidens res collatas a quibusdam presumptoribus inordinate tractari, religiosum quemdam presbyterum, Othmarum nomine, cui summam earumdem committeret rerum, a uictore tunc Curiensium comite impetrauit, et ei cellulam cum omnibus ad eam pertinentibus commendauit [a 2Kb] . Postmodum consilio cuiusdam ducis nomine Nebi  persuasus, ad prefatum principem Carolum cum eodem duce properauit, ipsique eamdem cellam proprietatis iure contradidit, et ut Othmarum presbyterum eidem loco preficeret, exorauit. Annuens petitioni eius princeps, Othmaro ad presentiam suam uocato locum commendauit, et ut regularem inibi uitam instituere studeret precepit. Qui regressus arripuit statim boni pastoris initia, et undique uersum habitacula monachorum usibus congrua disposite construens, eiusdem sancti statum loci utilitatibus diuersis aptauit. Sed cum iam dictus princeps temporaliter regnandi et uiuendi finem fecisset, duobus filiis Carlomanno et Pippino administrationem regni reliquit. Carlomannus itaque paucorum decursibus euolutis annorum, ob amorem regni celestis, secularis  glorie pompam deposuit [a 1Kb] ; et cum causa quietioris uite Romam tenderet, in uiciniam supradicti loci deueniens, ad idem monasterium causa orationis accessit: audiensque assiduis signorum uirtutibus eumdem locum pro beati uiri meritis a Domino illustrari, dixisse fertur: Tenuis quidem hic locus est facultate, sed pro meritis beati Galli celebri diffamatus rumore. Cumque uellet ibidem degentibus aliquod sue largitatis conferre solatium, sed retractaret a negotiis se regni disiunctum explere non potuisse quod uoluit, fratri rescripsit ut sui amoris intuitu eidem monasterio aliquod regie largitatis solatium dignaretur impendere. Cum igitur ab Othmaro abbate presentatem Pippinus princeps accepisset epistolam, annuens petitioni fraterne, libellum quem Benedictus  Pater de cenobitarum conuersatione composuerat, eidem abbati tradidit, et alia regie dignitatis impertiens dona, id ei sub omni diligentia iniunxit ut in loco sibi commendato, ad supplendas beati Galli excubias, regularis ordinem institueret uite. Atque ut melius posset quod iubebatur efficere, concessit illi quosdam tributarios de eodem pago, ut et illis collaborantibus officinas fratrum usibus necessarias construeret, et uectigalia que annuatim regiis redditibus inferre debebant, ad sustentationem fratrum sub commemoratione largitatis eius haberet. Inter cetera quoque sue munificentie donaria, rogante abbate, unum campanum ad sancti loci dedit ornatum; quod ad usque nostre etatis tempora in cenobio eodem pro memoria beneficiorum eius permansit.  Et ne cuiusquam auaritia tanti incrementis obsisteret boni, diuturne firmitatis epistolam fecit conscribi, et ut moris est, circumspecta roborari cautela, quo deinceps tam ipse qui aderat quam successores eius idem monasterium per regiam obtinerent auctoritatem, et nullius uiolentia pressi, solis rerum principibus subiacerent. His regie pietatis  Othmarus abba donatus solatiis et sublimatus honoribus, monasterium letus regreditur; et ex illo tempore monastice uite in cenobio sancti Galli exordium quidem cepit, augmentum autem et profectus hodieque laudabiliter dilatari non desinit.



CAPUT XII. Qualiter preeauentibus uictoris incursum populis signum sit diuinitus datum.

Premissa narratione qua comprehensum satis uere credimus, quomodo sacer locus immunitatis priuilegium meruerit, et quo in tempore cenobiali dignitate sit adornatus, liberius iam ad miraculorum beati Galli commemorationem stylum conuertimus. uictor, Curiensis Retie comes, cuius superius fecimus  mentionem, cum innumerabiles apud tumulum sancti Galli per merita ipsius uirtutes ostendi creberrime didicisset, inuidia perurgente tanta nouarum generositate uirtutum nostram gentem insigniri perdoluit; et ut tunc fama uulgauerat, latenter uoluit per abdita eremi superuenire, et pretiosi thesaurum corporis, si quo pacto potuisset auferre. Qua malitiosi raptoris intentione comperta, hi qui in circuitu celle uiri Dei commanebant, custodibus uicissim per turmas deputatis, eumdem locum ab hostili incursione, ne uidelicet tam cari fulgore margariti carerent, omni sagacitate defensare studebant. Igitur cum quadam nocte custodes in summitate montis qui monasterio superimminet, ad suspectos incursus armati residerent precauendos, casu lucem e celo  uenire ac totius ecclesie perfundere menia conspexerunt. Immensitatem itaque luminis admirati, ad ecclesiam citius concurrerunt: et dum trepidi stupentesque ibidem constituti eumdem intuerentur splendorem, paulatim se lux submissa recolligens, astris inseritur. At illi uiso miraculo agentes Domino gratias, securi ad propria remearunt, credentes corpus uiri Dei per uim ab eo loco minime auferri posse, quem illi Dominus ante secula preuidit, et sue illustrationis honore temporibus istis decorauit. Unde datur intelligi quanti apud Deum meriti uir iste fuerit, cuius sepulture locum celitus contigit illustrari: ut uidelicet lumen quo eius anima perfecte fruebatur in celis, etiam mortuo corpori non deesset in terris.



CAPUT XIII Qua animaduersione idem a sua presumptione sit repressus.


Audiens itaque comes predictus a cella sancti uiri discessisse custodes, cupiens suos explere conatus, uirorum turbam assumpsit, ut quod male cogitauerat, repentino et latenti perpetraret accessu. uerum  quia non sue deuotionis utilitati prospiciens, sed aliene felicitatis profectibus inuidens id moliebatur, Dei nutu cito repressus fuisse cognoscitur. Nam eodem momento quo iter illud aggressus est, de equo cui insidebat corruit, coxaque illius eo casu confracta est, Domino beati uiri merita in hoc quoque remunerante, ne a loco quem ipse elegerat auferretur, quem de ultimis Hibernie finibus ad salutem multorum Retie destinauit. Et uicini quidem exhibuerunt excubando sue deuotionis obsequia: Deus uero, cunctorum custos bonorum, ibi etiam ad cercendum raptorem uigilauit, ubi sollicitudo alternantium non adfuit populorum. Et hoc quidem egit, ut credimus, ne fideles populi thesauro quem feruentibus studiis ambiebant fraudarentur, et ne is qui per malitiam  hoc decus attingere uoluit, sue peruersitatis potiretur effectu; precipueque precauens ne, ablatis sancti uiri reliquiis, monachorum cateruas que inibi laudibus Dei seruiture erant, deesse contingeret. Itaque comes correptus et domum a famulis reportatus, per multa tempora nimiis doloribus est agitatus: ut intelligeret saltem ex pena quam superbe id cogitauerit quod suis uiribus effici potuisse credebat.



CAPUT XIu. Paralyticus cecus et surdus beati Galli meritis sanatus.

Quia igitur, Domino custodiente, pii pastoris corpus a deuotarum septis ouium auferri non potuit, dignum fuit ut miraculis fidem facientibus uirtus  meritorum eius ibidem cunctis manifeste claresceret. Quidam namque de uicino  territorio, cum diuturna egrotatione uexatus lecto decumberet, subrepente humore nociuo, oculorum lumen auriumque sensum amisit. Deinde plantis pedum retortis ad nates, tanta depressus est infirmitate, ut de solo pectusculo uite manarent fugacis indicia. Qui a suis ad monasterium uehiculo delatus, dum petentibus amicis in ecclesia beati Galli unius spatium noctis ducere permissus a custode fuisset, solusque ibidem pernoctaret, circa gallorum cantum in subito mentis excessu quatuor uiros candidissimis indutos uestibus oratorium introire conspexit. Qui dum altari appropiantes, diutissime dulci modulaminum  alternatione concinerent, unus eorum laudibus finitis ad lecticam in qua clinicus decumbebat accedens: Quid, inquit, cause est, o homo, quod hic pernox tenebrarum transigis solus horrorem? Crede tantum, et ab hac infirmitate deinceps eris securus. Ergo sanus exsurge, liber egredere. Qui protinus surgens, et omni debilitate submota egressus, ad suos sanus abscessit.



CAPUT Xu. Quomodo Othmarus abba ab iniquis primatibus sit afflictus.


Igitur Othmarus abba, cum multis annis idem cenobium strenue rexisset, possessiones ipsius loci, religiosis quibusque circumquaque degentibus ob amorem mercedis eterne plurima sue largitatis dona conferentibus, in tantum amplificauit, ut infra paucos annos, suppetente exteriorum copia rerum et uite eius clarescente munditia, multorum Pater existeret monachorum. Comites uero quidam Warinus et Ruodhardus [a 1Kb] , qui totius fere  Alamannie curam administrabant, cum infra ditionis sue terminos ecclesiasticarum non minimam partem rerum sue proprietatis dominio per potentiam subiicere  niterentur, maximam de eiusdem monasterii possessionibus partem sibimet uindicarunt. Nam tributa que bone memorie Pippinus eisdem fratribus concesserat, abstulerunt, aliaque quamplurima que ex donatione quorumdam religiosorum eidem cenobio fuerant contradita, sue rapacitatis abstraxere proteruia. Insuper ipsum etiam abbatem, cum pro hac re apud principem illos accusasset, uinculis iniecerunt, et in quamdam Rheni fluminis insulam, iuxta locum qui Stein dicitur, in custodiam relegarunt. Ubi cum aliquantum temporis sub arctissima districtione mansisset, de carcere huius uite ad letitiam commigrauit celestem, expletis non minus quadraginta annis regiminis sui, quo sancti illius loci statum et gloriam nobiliter amplificauit et  auxit.



CAPUT XuI. Qualiter eorumdem instinctu Sidonius episcopus eumdem locum inuaserit.

Hoc itaque ita rebus humanis subtracto, predicti comites sublatas sancti loci possessiones retinentes, Ioannem quemdam monachum de proximo monasterio in eius locum subrogauerunt: ac deinde, ut sue tyrannidis crimen augmentarent, Sidonium [b 1Kb] Constantiensis Ecclesie presulem instigarunt ut idem monasterium episcopii partibus subiicere studeret. Et hoc idcirco fecerunt ut eo licentius, ipso machinationibus eorum fauente, ea que iniuste abstulerant, retinere potuissent. Pontifex igitur cum  suasionibus eorum libenter preberet assensum, monasterium ingressus, fratres opprimere et eumdem locum episcopii rebus subiicere molitus est. Porro fratres, dum potentie illius resistere non auderent, maluerunt eius ditioni parere quam tot aduersitatibus implicari. Sed sequentia probant quam peruerse egerit, qui per auaritie morbum sacri loci priuilegium ausus est uiolare.



CAPUT XuII. Quod damnum in rebus suis pro eadem temeritate incurrerit.


Fertur siquidem eumdem episcopum aliquando ad iter hostile sibi de ipsius monasterii sumptibus uiaticum preparari iussisse. Quod dum fratres pretermittere non auderent, ea que iussa fuerant naui imposita per quorumdam manus fratrum ad episcopum transmiserunt. Cumque qui missi fuerant nauigare cepissent, auis quedam, ut sepe ipsi testati sunt, ante eos apparuit, et quasi ducatus eis officium esset prebitura, facili preibat uolatu. Et dum per totius lacus uastitatem ipsius incognito uterentur ducatu, prospero tandem successu ad portum uenientes, quid hec noue ducis obsequia portenderent  mirabantur: illisque quam partem peteret diligenter notantibus, domum quamdam littori contiguam, in qua res prefato itineri apte seruabantur, intrauit. Mirum dictu! mox eamdem cellam flamma corripiens, in altum prorupit, et omnia que ibidem congesta fuerant, penitus consumpsit, ut nichil eorum omnino huic incendio superesset. Fiebatque iusto Dei iudicio, ut qui aliena per potentiam rapuerat, suis per supernam iustitiam fraudaretur.



CAPUT XuIII. Qua seueritate fratribus institerit, et quam turpiter decesserit.

Tempore quoque alio, idem episcopus ad monasterium ueniens, dum quadam uiolentia eumdem locum episcopio subiicere, sueque tyrannidi non  consentientes monachos quasi iusto rebelles iniuriis multiformibus afficere tentauisset, Tello quidam, Curiensis Ecclesie presul, misit ad eum humiliter deprecans, ut sui amoris causa, quoniam eorumdem fratrum aliqui consanguinitatis uinculo illi erant coniuncti, ab eorum cessaret iniuriis, nichilque incommodi Dei famulis irrogaret. Quam petitionem, furore dictante, superbe contemnens, remandauit se illius precibus nullo pacto consensurum, uerum resistentibus celerem pro contemptu illaturum uindictam. Et mox oratorium beati Galli confessoris quasi oraturus ingreditur, et ante aram ipsius nomini consecratam consistit; quique ad salutem non merebatur audiri, afflictiones quas aliis se irrogaturum iurauerat, conuenienti satis talione recepit.  Nam intestina eius more sartaginis igni superposite feruere ceperunt, et tam dire uiscerum torsiones illum inuaserunt extemplo, ut sine aliorum adminiculo nequaquam egredi potuisset, sed  egestio nature turpi impetu prorumpens, cum astantes nimio fetore grauaret, sine mora ab ecclesia eiectus, uehiculo quo decedere monasterio posset, sicut rogauerat, est impositus. Sicque immoderato fluore, nature consuetudine carens, uasi in quod egesta defluerent supersedens, egressus est, et  ad uicinum monasterium, quod Auua [a 1Kb] nominatur, cui et tunc preerat, perductus est. Ubi etiam ingrauescente languore, tantum sibimet famulantibus ob nimium fetorem intolerabilis factus est, ut ei iam pene nullus obsequia impendere solito potuisset. Tali itaque pena multtatus, cum hoc factionum suarum premio post aliquot dies de cloaca corporis spiritum exhalauit.



CAPUT XIX. Miraculum in sagina porcorum exhibitum.

Peracta superioribus sententiis relatione, qua nos satis uere comprehendisse credimus quomodo sacer locus per merita beati Galli sit diffamatus et possessionibus dilatatus, necnon quibus sit maleuolorum quorumdam molitionibus impetitus, et que  quosdam humiliauerit ultio; nunc replicandum esse censemus quanta beatus uir presidia sibi famulantibus ad res suas custodiendas uel defendendas accommodet, quaque auctoritate se postulantibus et de se presumentibus multiformi genere uirtutum succurrat, Domino meritorum eius magnitudinem signorum assiduitate mortalibus declarante. Quodam tempore dum sterilitas terre fructus arborum non solum porcis, sed etiam siluestribus feris, uel animantibus denegaret, ita ut in proximis eremi partibus nusquam sagina posset inueniri, qua sues qui in usus monasterii nutriebantur pasci potuissent, occulto quodam impulsu grex suillus per siluarum auia celeri cursu cepit abscedere, transuadatoque Rheni fluminis alueo, remotioris eremi secreta  penetrauit. Subulcus autem subitam sui pecoris fugam miratus, euestigio insequitur, et gregem quem pessum ire putabat, reperit copiosissimis pascuis immorantem. Cumque uiam reduendi nesciret, mansit ibi, fructibus arborum et carnibus uictitans, donec grex totus affatim carnibus grauaretu obesis. Itaque domum redire cupiens, cepit anxie cogitare quo ingenio ignotum iter aggredi potuisset. Nocte igitur quamdam uidit in somnio senem quemdam reuerendi habitus et uultus, canitie uenerabilem, dicentem sibi: Quia, ut uideo, porci quos sequeris, ubertim sunt saginati, iam redire parato. Qui dum responderet se uiam nescire dixit illi: Scrofam quam totus grex quasi ductricem sequi solet, cedito, et quocunque illa precesserit, tendito  gressum. Quod dum ille faceret, et preeuntem diligenter sequeretur, sine errore ad monasterium, cunctis aliud suspicantibus, ex opinato peruenit. Qua in re quid aliud quam beati Galli merita claruerunt, dum ad usus sibi famulantium ignotum animantibus pastum ostendit, et ea rursus mirabili ordine ad propria reuocauit?



CAPUT XX. Qualiter deprehensi sint qui stabula incenderunt.

Frater quidam eiusdem monasterii possessiones  quasdam sub sua cura habens, in quodam remotiori loco ob nutrimenta pecorum stabula construxit, et illic quamplurimum feni recondidit. Duo itaque homines, diabolica instigati persuasione, eadem repositoria cum omnibus que inibi congesta erant, noctu igni apposito succenderunt. Sed dum iam pene toto anno huius auctores facti laterent, unus eorum, arreptus a demonio, cepit per uicina discurrere loca, publice proclamans: Stabula pecorum beati Galli succendi, et ideo uersa uice ab ipso inuisibiliter incendor. Cum itaque diuinum in eo continuatim iudicium patesceret, pluresque importunis eius clamoribus concitati per loca singula ad hoc miserabile spectaculum conuenirent, rogauit omnes ut eius incendia restinguerent. Illis autem  certatim in eum aquam mittentibus, pena diuinitus illata humanis uiribus exstingui non potuit. Non paucis deinde diebus exactis in hoc miserabili genere tormentorum insanus uitam finiuit. Alter uero cum sui sceleris socium tali cruciatu uidisset damnatum, ad prepositum supradictum uenit, ultroque diuinum perhorrescens iudicium, delictum confessus est, duosque boues pro debito obtulit, ac se uoto constrinxit quod deinceps nunquam rebus sancti Galli damnum inferret. Frater autem idem penitudinem eius agnoscens, boues non suscepit, sed abire eum cum suis ad sua permisit.



CAPUT XXI. Quomodo ille qui siluam publice incenderat correptus sit.

 In possessione quadam eiusdem monasterii, quedam siluula ob porcorum pastum custodiebatur ne passim a multis consumeretur incisa. Hanc pauper quidam occulte solebat adire, et furtim inibi multa precidendo, grande damnum inferre. Itaque die quadam, cum iuxta morem suum latenter intraret, et pauca succideret arbusta, gladius quem tenebat, tam ualide manui eius adhesit, ut illum deponere nullatenus potuisset. Agnoscens igitur cuius rei causa mulctatus sit, ad basilicam in honore beati Galli constructam festinauit, diuque orationibus incumbens, manu resoluta gladium ante altare dimisit. Egressus uero cogitare cepit nichil obesse si ligna que preciderat domum deferret, non autem prodesse si putrefacta perirent. Subiunctis ergo bobus  carpento, ad siluam remeat, et precisa in unum comportat. Que cum uehiculo uellet imponere, dolore quodam preualido ceu stimulis urgeretur, in posterioribus attactus est. Quo cum sine mora manum protenderet, gladium quem coram altari dimiserat, fortuito recepit. Digitis autem manubrium constringens, detestabile munus tam ualide retinuit, ut articulorum iuncture inuicem laxari putarentur. Tum miser dolore compulsus, ad ecclesiam recurrit, ibique prostratus, ueniam pro commisso et absolutionem manus deposcit. Cumque diu in oratione persisteret, et gladium nequaquam dimittere potuisset, iuramento tandem ac uoto promisit nunquam deinceps se damnum beati Galli rebus illaturum.  Mox manus aperta gladium deposuit. Qui ob testimonium miraculi in eodem loco suspensus, multo tempore ibi permansit, inuasoribus ecclesiasticarum rerum grande timoris pondus incutiens.



CAPUT XXII. Quam periurus uindictam pertulerit.

Frumoldus quidam nomine de possessione quadam eiusdem monasterii ancillas duas ui abstulit, et sue seruituti subiecit. Is ab aduocato pro eisdem feminis sepius interpellatus, tandem censura iudicum coactus est ut eas uel monasterio redderet, uel suo iuri cum sacramento in altari sancti Galli peracto firmaret. Itaque auaritia impellente iuramentum paruipendens, monasterium cum suis adiit, et ut  diiudicatum fuerat, audacter peregit. Sed pro contemptu sancti ultio Dei eum festina preuenit. Nam iuramento expleto ad propria iturus basilicam egressus est, iumentoque adducto, cum super illud saliendo uellet ascendere, mente captus, faciem suam ad posteriora equi insidendo conuertit. Aestimans itaque id per famulorum contigisse neglectum, iratus ualde resiliit et caballum regyrari citius iussit. Cumque secunda ac tertia uice ascendere cupiens pari luderetur errore, tandem clientum adminiculo equo superpositus monasterio cum rubore discessit. Non longe autem inde positum, subito eum dirus oculorum dolor inuasit, ac deinde per momenta singula decrescente uisu, cecitatis horrore damnatum, materiali funditus luce priuauit.



CAPUT XXIII. Quemadmodum inuocatus uir sanctus quemdam a nece liberauerit.


Inuocatus etiam uenerabilis Gallus quam promptum impendat auxilium, sequenti liquebit exemplo: quidam uir, dum per siluam quamdam iter faceret, ac circumspecte incursus latronum qui in ea solebant commorari, multisque nocere, festinando deuitare conaretur, tantus eum subito sopor inuasit, ut uix incedere potuisset. Cumque periculi metu suspectos haberet itineris casus, et dormiendi causa paulisper diuertere uellet, rusticum quemdam obuium habuit, eumque rogare cepit ut interim custos sui existeret, donec importunitatem somni parumper quiescendo depelleret. At ille, pacem simulans,  fidem spopondit. Itaque modicum diuertens, pallium capiti supponit, et se prosternens, beati uiri suffragia his uerbis implorat: Sancte Galle, tua me protectione custodi. Signaculo crucis deinde munitus cum obdormisset, infidus custos sponsionis immemor, sumptis armis soporatum quasi perempturus aggreditur, de collo uestem subtrahit, quo facilius uno ictu perimat dormientem. Sed cum gladium in ictum uellet deponere, artubus rigore stupefactis inflecti brachia nequiuerunt. Interea dormienti quidam astitit, et in somno dixit: Quid somno deprimeris, quem ab imminenti interfectione modo, tutatus sum? At ille euigilans, et fidelem socium nudato gladio cernens capiti imminere exsilit, et comprehensum  qua pro causa hoc scelus uellet admittere percontatur. Qui cum pro spoliis illius excipiendis se id facere uoluisse fateretur, continuo brachia, que diuina obriguerant iussione, deposuit. Perpendens itaque alter se diuina misericordia per merita beati Galli a nece seruatum, pacem cum illo fecit, et illesum abire permisit.



CAPUT XXIu. Puella a demonio liberata.

Preterea tam multi a furore demonum per eiusdem sancti Patris merita sunt liberati, ut si omnium curationem commemorare uelimus, fastidiosis lectoribus occasionem murmurandi tribuamus. Unum ergo ex pluribus replicamus, ne hoc uirtutum genus  uiro sancto defuisse putetur. Puella quedam, seuissima hostis antiqui uexatione detenta, et non ignobilium labore parentum ad monasterium perducta, cum oratorium beati Galli confessoris intrasset, statim horribili demonis infestatione agitata, ad terram concidit, miserabiliter se discerpens, horrendo clamore spurcissima uerba cepit effundere. Qua causa unus e fratribus, Stephanus nomine, miserie illius compassus, tandiu super eam exorcismum recitauit, quoadusque eadem uexatio finiretur. Resipiscenti autem puelle modos penitentie indixit, seseque pro illa in orationibus ac ieiuniis exercere cepit. At misera femina ut de prohibitis escis quidlibet usurpauit, tam acriter eam continuo demon inuasit, ut uix a multis teneri potuisset. Cumque  identidem ad eumdem locum perducta esset, et Stephanus supradictus iterato super eam exorcismum recitasset, animal paruulum in modum bruchi nigerrimum ab eius ore prolapsum est. Hoc uiso cum idem frater attentius adiurationi insisteret, tribus uicibus singulorum similitudo bruchorum ore excidit femine. Que animalia dum astantes manu capere niterentur, subito disparuerunt. Puella autem eadem hora surrexit incolumis, et reliquum uite sue tempus absque ulla demonis infestatione peregit.



CAPUT XXu. Miraculo olei defluentis anxietas increpata custodis.

Illud quoque libet ostendere euidenti miraculo quomodo uir sanctus quosdam in suo seruitio de  penuria rerum trepidantes corripuerit, et modice fidei pusillanimitatem confortarit. Ecclesie eius custos, dum quodam tempore olei copiam ad luminaria instruenda non haberet, lumen quod in crypta omnibus ardere noctibus solebat quadam nocte exstinxit, quia lumen quod ante superius altare et tumbam ardebat, per quamdam fenestram radios suos ad altare infra cryptam positum dirigebat, et sufficere utrique loco credebatur. In eadem autem lampade uitrea, quam exstinctam a custode retulimus, aqua inferius et olei pinguedo desuper erat. Mirabilem rem dicturus sum, ita totum oleum per rimam in fundo repertam guttatim ad terram defluxit, ut nil aque deesse uideretur. Idemque liquor per terram  usque ad altare decurrens, pallam eius lineam ascendendo occupauit, et ita usque ad medietatem infecit, ut nunquam deinceps ablui potuisset. In quo quid potissimum mirer inuenire non potero: utrumne quod oleum subtus aquam depressum est, an quod aqua per eamdem fracturam non defluit, uel certe quod oleum de pauimento in pallam sursum ascendit. In quibus tamen omnibus, et uirtutem sancti uiri ostensam et stultam parcitatem ministri increpatam non ambigo.



CAPUT XXuI. Qualiter fugitiuus monachus reuocatus sit inuitus.

Sileri non debet qua uirtute seruitium suum dimittentes et fraudulenter abscedentes beatus Pater  reprimat, et uel lapsos reuocet, uel pertinaces in malo feriat. Frater quidam de eodem monasterio fugam molitus, equum furto rapuit, et per noctem abscessit. Cumque ad Rheni fluenta fugax uenisset, transuadare in equo tentauit: et a medio aluei nescius ad locum ubi intrauit caballo deferente reuersus, cum magna festinatione ad monasterium rediit, putans se in alias longe partes abscedere. Mane facto, cum se recognouisset frustra laborasse, confusus interdiu delituit: noctu uero fugam arripiens, in fluuio, sicut prius, salubriter errorem passus est, et stropha facta per eamdem uiam nesciens remeauit. Confusioni igitur obstinationem iungens, ipsa etiam se die occuluit, et nocte insecuta tertio notum iter carpens, modo quo diximus itidem reuocatur.  Cumque iam tedio uictus, die tertio se sopori in campo dedisset, a quibusdam equum cognoscentibus captus est et suo loco restitutus. Et quia effectum uoluntatis sue non inuenit, etiam nolens sancti uiri uirtute uictus, ad uiam peruenit. Solent autem plures testari cunctos qui de sancti ipsius familia aufugerint, aut emendationem quantocius subire, aut manifeste ultioni debere succumbere: neque cuiquam impune cedere, qui fidem illi plenam seruare contempserit.



CAPUT XXuII. Fulmine deformatus, partim Rome, partim in hoc sancto loco sanatus.

Quod Dominus flagello suo quosdam a peccatis cerceat, et pro commissis affligat, testis est paralyticus  cui ante sanationem Saluator peccata dimittit. Sic autem aliquando percutit, ut eos sanctorum suorum meritis suffragantibus sanitati restituat: ut et diuine operationis sit indicium, cum interius homo per flagellum a peccato compescitur; et uirtus sanctorum liquido comprobetur, cum pro illorum meritis exterius sanitas exhibetur. Fit etiam interdum ut qui Dei occulto iudicio non uni, sed pluribus infirmitatibus subiacet, non pariter omnia, sed diuersis temporibus et intercessoribus debilitatis amittat incommoda: ut dum alicuius remedium malt per unius merita sancti conceditur, redintegratio sanitatis alterius precibus et honori seruetur. Quarum omnium rerum euidens indicium dabit subiecta  narratio. Quidam uiolentia fulminis ictus, post egrotationem diuturnam ita totius formam corporis et membrorum officia perdidit, ut monstruosum quiddam potius quam hominem uideretur exprimere. Siquidem et statura flebili contractione deposita, et gradiendi facultas ablata est: facies uero tanta combustionis est feditate corrupta, et oculorum sedes ita sunt carne et cute superductis complanate, ut inspicientibus horribile ingereretur miraculum. Adminiculo igitur parentum Romam perductus, corporis quidem reliqui resolutis nexibus pristinum uigorem recepit et statum, in cecitatis autem squalore permansit. Is a suis perductus cum ad cenobium beati Galli uenisset, et quadam Dominica nocturnis laudibus interesset, sopore depressus, quasi duas  ardentes sagittas ab altari uidit emissas, et sibi in oculorum loca defixas. Statimque tanta uisione perterritus exclamauit, et tremens ad terram concidit. Cumque diu in pauimento uolutaretur, cute que oculis supercreuit, uelut gladii sectione recisa, continuo de luminis amissi restitutione gauisus est. Tempore deinde procedente oculorum eius acies tam pura inspectantibus apparuit, ut pueri perspicaces uincere uideretur obtutus. Potuit quidem, ut indubitanter credimus, ille apostolorum eximius cui a Domino ligandi atque soluendi potestas collata est, meritis et precibus suis omni eum debilitatis genere liberare: sed diuine prouidentia uirtutis constat actitatum, ut in eiusdem nouitate miraculi uenerabilis Gallus apostolicis actibus equaretur, quatenus  hoc quoque modo meritorum eius magnitudo claresceret uniuersis.



CAPUT XXuIII. Surdus et mutus ibidem sanitali restitutus.

Insequenti quoque Dominica, surdus quidam et mutus, multorum ibi fratrum cognitioni notissimus, utpote qui idem monasterium solitus fuerat frequentare, cum nocturnis interesset excubiis, repente impulsu ualido in pauimentum deiectus est; statimque cum ab eius ore et auribus plurimus sanguis prorumperet, sine mora utriusque membri munia recepit, et sanus abscessit.



CAPUT. XXIX. Furtum per uisionem indicatum.

 uidetur huic operi inserendum quantum Dei famulus inuigilet ad eorum res defendendas, qui eius suffragia deuote postulare contendunt. Puer quidam, qui postmodum corpori eiusdem congregationis insertus, hec eadem attestari solebat, cum adhuc primeue etatis flore gaudens, inter scholasticos monasterii cuiusdam Dominice noctis solemniis interesset, quidam e uicino territorio mansionem eius irrupit, ipsiusque codicem et quecunque inibi reperire poterat, furatus abscessit. Puer de basilica regressus, damnum quod illatum est, largo fletu perdoluit. Porro fratri illius foras monasterium posito senex quidam eadem nocte uultu placido in somnis assistens, cuncta que erga puerulum acta  erant indicauit. Nomen etiam furis locumque ubi commoraretur edixit, tempus pariter eiusdem furti depromens. Ille fidem uisioni accommodans, ad monasterium regressus, quod in somnis audierat factum inuenit: moxque indicia que perceperat secutus, absque difficultate furem deprehendit, et omnia que ablata fuerant recepit.



CAPUT XXX. Qualiter ibi sanctimonialis femina brachia receperit.

Alio quoque tempore sanctimonialis quedam femina de episcopio Constantiensi, cuius brachia ad mamillas cum rigore contorta, ad nullius operis usum deflecti poterant, cum aduenisset, et ante sepulcrum sancti Galli aliquantisper orasset, sanitatem  indepta gaudens abscessit.



CAPUT XXXI. Furtum in ferramentis factum quomodo sit denudatum.

Quidam non simplici, ut postmodum claruit, animo adueniens, dum quosdam monasterii operarios a diuino agricolandi labore disiungentes, ferramenta in aratris per noctem dimisisse perspiceret, tempus tenebrosum fraudibus suis opportunum ratus, tot ferramenta sustulit quot oneri sufficere proprio credidit. Cumque fugam celerans, tota nocte uacuo laboraret conatu, in ipso lucis exortu ad portam monasterii ex improuiso peruenit. Et quia factum latere non potuisse cognouit, confessione spontanea patefecit, quod presumptione pestifera in rebus  sancti Galli diabolo suadente commisit. Sicque reddens quod auferre molitus est, petita uenia uacuus repedauit.



CAPUT XXXII. Debilis reformatus.

Debilis quidam ita membris omnibus contractus, ut nullo pacto per se quoquam progredi potuisset, ad memoriam beati Galli a suis perlatus, et quotidie iuxta sepulcrum in crypta collocatus, dum usque ad uesperam ibidem orationibus insisteret, ab eisdem ad hospitium reportabatur. Quod dum aliquot ageretur diebus, presbyter quidam eiusdem congregationis die quadam in ipsa ecclesia non longe sacris oblationibus operam dedit: subitoque preter illos cum nullus adesset, eger celitus per merita, ut credimus,  sancti Galli cuius suffragia sedulo flagitabat uisitatus, confusa horribiliter cepit uoce perstrepere, ita ut idem sacerdos intra sacra missarum solemnia, sicut sepius testari solitus erat, non minimo quateretur terrore et metu. Cumque circumspiciens oculis cuncta lustrasset, et per alicuius presentiam magnitudinem timoris desideraret euincere, membris miseri ad statum suum redeuntibus, crepitum quasi uirgarum in ariditate fractarum audiuit: et huc illucque se pre angustia uertens, post paululum eum qui debilis fuerat, sanum de crypta prodire conspexit. Cui etiam tanta mox sanitatis accessit perfectio, ut sine infirmitatis obstaculo optato deinceps potiretur incessu.



CAPUT XXXIII. Quidam a periculo fastidii liberatus.


In eadem Alamannorum prouincia, quidam diues tantum ualetudine contraria tabefactus est, ut pene per annum integrum fastidio laborans deficeret, et solatia alimentorum, ut sanitatis recuperatio poscere uidebatur, percipere uel continere non potuisset. Is ad cenobium beati Galli pro hac eadem causa perductus est. Post diuturnas igitur preces et suspiria, cum sacre oblationis consummaretur officium, benedictionis panem de manu sacerdotis accepit. Quo comesto, caruit fastidio, et desiderio uictualium congrue percepto, benedicens Domino, et merita sancti Galli miratus, sanus cum gaudio ad propria remeauit.



CAPUT XXXIu. Alter a ferri uinculis absolutus.


Pauperculus quidam [b 1Kb] , propter homicidii reatum circulis ferreis tam in collo quam in utroque constrictus brachio, quam grauibus quotidie suppliciis afficeretur, per sulcos quos ferrum carnibus eius inflixerat, uidentibus fidem fecit. Qui cum multa sanctorum loca pro eiusdem cruciatus remedio, et admissi sceleris abolitione lustrasset, diuina tandem miseratione respectus, nexus quibus in collo uel uno brachio stringebatur, amittere meruit: et cum forte in uiciniam cenobii sancti Galli uenisset, per uisionem ei, sicut referre solitus erat, preceptum est ut sancti uiri patrocinia querens, monasterium adiret:  pariterque indicatum quod ibidem circulum, quem uno adhuc ferebat in brachio, amissurus, et optate gratiam sanitatis esset adepturus. At ille desiderio promisse sanitatis ardescens, utpote qui tanto tenebatur cruciatu, ut totum iam brachium ferro immerso in tumorem esset conuersum, iter ad monasterium maturauit. Cumque nocturnis ibidem uigiliis interesset alto sopore depressus, senem assistere uidet canitie uenerandum, casula indutum, sibique dicentem: Quid tu, homo, ceteris laudem Domini celebrantibus, somni torpore deprimeris? Cuius presentia perterritus, cum responsum reddere non auderet, baculo senex quem manu gestabat, locum ei uulneris tetigit. Dissiliente itaque longius ferro, pre dolore quem ex attactu persensit, horrendis  uocibus astantes perterruit. Quibus percontantibus qua pro causa psallentes inquietaret, cuncta per ordinem que uiderat retexuit; et licet recenti adhuc uulnere non careret, pro amissione tamen ferri cuius nexibus cruentabatur, quia sanitas in promptu erat, gaudio replebatur ingenti.



CAPUT XXXu. Pharus cum lampadibus mirabiliter seruata.

Alio quoque tempore, frater quidam, qui in eadem ecclesia custodis fungebatur officio, cum pharum [c 1Kb] que ante altare sancti Galli pendebat, pro incendendis  luminaribus ad inferiora deponere debuisset, incaute funem quo ipsa pharus dependebat retraxit. Qui statim e manu dilapsus, paxillum cui insertus erat de pariete extraxit. Cumque eadem pharus sub nimia celeritate solo appropiasset, repente substitit, et absque ullo humane retinaculo artis in ere suspensa remansit. Custos igitur, miraculi stupore perculsus, allato igni lampades omnes accendit, et plurimis hoc factum cernentibus, absque pinguedinis effusione seu diminutione lucernarum, altius ipsam pharum quam pendere solebat, retraxit. Deo itaque laudes a cunctis, gratie referuntur ab omnibus, qui ad declaranda Patris eximii merita, stupendi nouitate miraculi, lumen sanctis aptatum usibus, uel ad horam loco uenerabili deesse passus non est.



CAPUT XXXuI. Lucerne casu non lese.


Idem frater, dum alio tempore lucernas uitreas in eadem lauaret ecclesia, alius quidam incaute deambulans, cum se alio repente uertisset, quasdam iuxta positas ueste attactas pauimento deiecit, ita ut uiolento eiusdem deiectionis impulsu usque in ecclesie cancellos ferrentur. Sed miro diuine operationis modo absque lesione reperte suis continuo non sine admiratione restitute sunt locis.



CAPUT XXXuII. Qua medela medico periclitanti subuentum sit.

Frater quidam eiusdem congregationis, medicinali scientia non ignobiliter instructus, dum quodam  tempore incidi sibi cum phlebotomo uenam fecisset, et prepropera festinatione post modicum quippiam operis incaute faceret, statim non solum brachium cuius uenam incisio uulnerauerat, uerumetiam totum corpus eius tumore distensum est. Qua ex causa accidit ut mortem suspectam habere cepisset, quippe quia uiderat sue sibi artis industriam studiosius adhibitam nichil prodesse. Sequenti itaque nocte, uidit in somnio placide grauitatis senem sibimet assistere, causas infirmitatis blandis inquirentem sermonibus. Cumque interroganti totius ex ordine rei replicaret euentum, senex dixit ad eum: Memento, fili, ut luce terris reddita, oleo quod in crypta ante altare consueuit ardere, uulneris locum  perungas, nam continuo sanitatem recipies. Itaque facto mane, quod in somnio audierat custodi ecclesie retulit; pariterque cum illo basilicam ingressus, ut edoctus fuerat, certus de promissione peregit. Nec mora, sacro perunctus liquore, toto corpore detumuit, et integerrimam assecutus est sanitatem.



CAPUT XXXuIII. Puella a natiuitate ceca illuminata.

Mulier quedam unicam filiam, ab ipsa, ut referebat, cecam natiuitate, propriis humeris monasterio aduexit, eamque ante altare, sancti Galli deponens, solo prostrata, precibus pro illa diutius incubuit. Illaque [a 1Kb]  orante deuotius subito puella huc illucque in pauimento uolutata, miserabiliter exclamat; et inter angustias ac gemitus optato uisu donata, gratissimum omnibus qui aderant prebet signi perspicuitate spectaculum.



CAPUT XXXIX. Infirmus puluere sarcophagi et oleo recreatus.

In eodem monasterio inter scholasticos tunc temporis erat quidam puerulus, pauperculis licet parentibus oriundus, studio tamen discendi satis intentus. Cumque immatura morte utriusque parentis solatio nudaretur, quamuis quotidianum uictum suis laboribus assidue queritaret, nequaquam tamen boni studii, etiam necessitate compellente, instantiam  dereliquit. Is lateris quodam dolore percussus, usque adeo graui per longa temporum spatia infirmitate contabuit, ut in uno latere, ab humero uidelicet usque ad extremam corporis partem, ulcera saniem emittentia paterent quamplurima. Qua infirmitate in tantum grauatus est, ut uix iam sine aliorum adminiculo quoquam gressum mouere potuisset. Sed cum corporale medicamentum, quamuis sepissime adhibitum, nichil illi prodesset, et iamiamque desperaretur a cunctis, custos ecclesie in festiuitate beati Galli cineres de sarcophago illius collegit, et oleum quod ante ipsum altare ardebat admiscuit, adductique corpus pueri ea parte perunxit, quam dolor possederat. Qui die altera ulceribus iam superductis sanus inuentus, ob memoriam reddite sibi sanitatis reliquum  uite tempus in eiusdem sancti loci excubiis fideli deuotione transegit.



CAPUT XL. Manus arida puelle restituta.

Post aliquantulum temporis, puella quedam iam multos per annos manus aride et curuate pondus ferens inutile, ad monasterium cum matre peruenit. Cumque pio uoto manui torpenti globulum lini superponens, ad altare sancti confessoris accederet, impositura quod attulit, continuo manus ipsa restituta est sanitati.



CAPUT XLI. Cera quam rusticus ab ecclesia rapuit in lapidem conuersa.


Tempore uero alio, rusticus quidam in eadem beati Patris basilica cere particulam suis aptandam usibus ab altari occulte diripuit. Inde regressus ad hospitium, dum de sinu ceram ad quodlibet opus ex ea faciendum protraheret, in duritiam lapidis conuersam inuenit. Continuoque recurrens ad ecclesiam, loco suo quod abstulerat restituit, et astantibus suam salubriter confessus proteruiam, quod factum fuerat indicauit. Qui rei nouitate stupefacti, dum inter admirationem eamdem particulam, certius rem cognituri, tollerent de altari, mirum dictu! in pristinam sue nature mollitiem reperere mutatam.



CAPUT XLII. Mutus uocis officio muneratus.


Iuuenis quidam pauperculus, orationis causa monasterium adiens, fratrem suum iamdudum amisse uocis dispendia deplorantem secum adduxit. Cumque altari sancti Galli appropinquasset, presbyterum quemdam inibi sacrosancta tractantem mysteria conspexit; et consummationem sacre actionis opperiens, eiusdem sacerdotis ab officio redeuntis genibus aduoluitur, et ut pro muto dignaretur aliquas fundere preces ad Dominum instanter exorat. Et ille huiusmodi desiderio satisfaciens, primo orationem pro misero fecit, deinde crucis eum muniuit signaculo, acsi Dominici corporis et sanguinis sacramento firmauit. Quo facto, resolutis lingue uinculis,  qui mutus aduenerat pristine locutionis recepit officia.



CAPUT XLIII. Puer contractus a debilitate liberatus.

Puerum quemdam, membris omnibus ita contractum ut per se nullatenus quoquam progredi potuisset, non longe in itinere quod ad monasterium ducit, hi qui eum ferre solebant solum dimiserunt. Armentarius autem quidam per eamdem uiam de silua ad monasterium tendens, dum iacentem miserum conspexisset, ait ad eum: Quomodo et unde, o flebilis, aduenisti? quoue securitatis genere in hoc solitudinis horrore non timuisti remanere? quo itaque uenire desiderasti? Et ille: Pro his, inquit, calamitatibus,  quarum me numerositate septum uides, ad beati Galli patrocinia multo iam ex tempore peruenire cupiueram. Sed ecce hi quorum me labore illuc deferri sperabam, modo uie longitudine fatigati, me miserum in hac solitudine reliquerunt fame cruciandum et bestiis lacerandum. Hisque ille questibus per compassionem ad misericordiam flexus, puerum humeris impositum per unum milliarium ad monasterium portat. Quem deinde frater, cui suscipiendorum pauperum cura commissa est, assumens, congrua mansione refouit. Nocte itaque quadam circa nocturnas uigilias, ceteris qui similiter suscepti fuerant ad ecclesiam festinantibus, cepit idem puer omnes attentius exorare ut ad basilicam deferretur, cunctisque id quod petebat denegantibus, cepit crebris  beati Galli nomen inuocare clamoribus: deinde etiam horribilius perstrepere, ita ut non paruum audientibus terrorem ingereret. Itaque quibusdam ut causas angustiarum eius agnoscerent intreuntibus, sanus inuentus est, et cum gratiarum actione ad ecclesiam properauit.



CAPUT XLIu. Paralytica sanitati restituta.

Puellam paralysi multo tempore laborantem sui ad monasterium detulerunt. Que in ecclesiam deportata, ad lectionem Euangelii, que in nocturnis secundum consuetudinem regularis officii recitatur excubiis, circumstantes, ut se a terra sustollerent, et inter manus sustentarent, cepit rogare: cumque  subleuata fuisset, dimitti se postulauit. Illis autem id facere metuentibus, ne forte casu subito lederetur, ualere se confidentius affirmauit. Igitur dimissa, per se stetit, ac deinceps totius corporis resumpto uigore, sana recessit.



CAPUT XLu. Ceca illuminata

Cuiusdam patrisfamilias non longe a monasterio commanentis ancilla, dum fortuito domus ianuas aperiret, turbo uenti puluerem et paleas in faciem eius et oculos proiecit: statimque crescente molestia, paulatim ei usus decreuit, donec horrendis penitus tenebris cingeretur. Hec ad ecclesiam beati Galli perducta, cum eius suffragia primo ingressu deuotissime  precaretur, recepto quod amiserat lumine, gaudens abscessit.



CAPUT XLuI. Candela celitus incensa.

Non multo interiecto tempore, dum festiuitas octauarum Epiphanie annuo celebraretur officio, cunctis tempore sacrificii ad ecclesiam conuenientibus, luminaria et candele incendebantur ex more. Una autem candela sine lumine inter ceteras ardentes dimissa, inter sacra misse solemnia principalis, primo cepit paulatim fumo tenui uaporare: deinde uidentibus non paucis flammam concipiens et ceteris clarius rutilans, signi effectum splendoris singularitate commendauit.



CAPUT XLuII. Scotus a multiplici debilitate curatus.


Nuper quoque de natione Scotorum, quibus consuetudo peregrinandi iam pene in naturam conuersa est, quidam aduenientes, unum e suis conuiatoribus multiplici peste possessum in eodem monasterio dimiserunt. Qui cum aliquantis ibidem moraretur diebus, et quotidie infirmitatis sue remedium plena fide deposceret, nocte quadam senem sibi per somnium uidit assistere, gestu et habitu uenerandum, quem quis esset interrogans, beatissimum Gallum fuisse perdidicit. Et protinus ad illum: Cernis, inquit, o domine, toto me corpore dissolutum, meritorum tuorum quotidie euidentiam prestolari. Noli ergo quod te aliquando credo facturum differre  diutius. Ad hoc enim huiusque me reseruatum esse cognosco, ut sicut his Barbaris uirtus tua latissime claret, ita etiam gentis tue hominibus meritorum tuorum fulgor innotescat et claritas. Scis ipse, scis, inquam, a natali solo quam longe sim disiunctus, quantaque inter peregrinationis angustias corporis debilitate compressus. Succurre citius, opitulare quantocius. Qua ille motus querimonia, uultu placido paucis ita respondit: Die mortalibus reddita ecclesiam petito, et uidebis diuino te melius subleuari consilio, quam patrie uel parentum solatio. Mane facto, summo animi gestiens ardore ad basilicam properat, et iuxta tumulum beati Galli promissionis memor precibus insistit. Post orationem et lacrymas, angulo sarcophagi adnixus, cepit se  sensim erigere; nec prius lecti angulum cui innitebatur deseruit quam statura erecta et accepto robore per se ire et redire potuisset. Qui tempore procedenti plena sanitate donatus, in eodem monasterio precibus et sancte uite deseruiens hactenus conuersatur.



CAPUT XLuIII Conclusio auctoris.

Hec de copiosissima segete beati Galli uirtutum memorie horreis grana libuit commendare, et nostris et aliorum pastibus profutura. Poterunt hec enim plurimum diligentibus iustitiam edificationis conferre: quia et morum honestatem insinuant, et ad laudem Domini, qui ita sanctos suos glorificat, deuoti lectoris animum uel auditoris inflammant.  Ceterum tot et tanta sunt eiusdem sancti Patris miracula, ut nec a studiosis scriptoribus propter copiam sui possint comprehendi, nec a fastidiosis lectoribus sine tedio et rugata fronte percurri. Ea uero huic operi tantum inserta sunt, que et ueracium relatione testium ueritatem custodiant, et moderata breuitate nullius, quamuis etiam utilia nauseantis, mentem offendant.


Oratio Walafridi.

Obsecramus itaque te, beate Galle, Christi confessor, ut sicut sanitatem corporum meritis tuis multis te contulisse retulimus, ita nostris mentibus diuine miserationis medelam implorare digneris. Amen.





uITA SANCTI OTHMARI ABBATIS SAN-GALLENSIS. *





MABILLONII OBSERuATIONES PRAEuIAE.


 1. Sancti OTHMARI nomen non uno modo pingebatur apud antiquos. In chartis a Melchiore Goldasto uulgatis in tomis II et III Rerum Alamannicarum, legitur Audemarus, Audomarus, Autmarus et Otmarus,  abbas Durgaugensis seu monasterii S. Galloni quem alii Gallonem, uulgo Gallum appellant. Utriusque u tam, sanctorum scilicet Galli et Othmari, litteris mandauit Walafridus Strabus abbas Augiensis, ad  petitionem Gozperti, abbatis sancti Gallensis, uti Hepidannus in Annalibus testatur cum ipso Walafrido in prologo suo: qui Walafridus anno 849 excessit e uiuis, et quidem Xu Kalend. septemb. ex S. Galli Necrologio apud Goldastum.

2. Huius fere equalis Iso cenobita monasterii S. Galli duobus libris translationes et miracula S. Othmari exarauit. Is multis laudatur ab Ekkehardo Iuniore in libro de Casibus S. Galli, cap. 2, ubi Notkerum Balbulum, Tutilonem et Ratpertum discipulos habuisse dicitur. Apud Hepidannum uero, anno 871, Iso magister obiit prid. Id. Maii, quem itidem annum signat Hermannus Contractus. Exstant etiam hymni duo apud Canisium in tomo u antiquarum Lectionum, pag. 757 et 767, unus a Notkero medico, alius ab anonymo conditus in S. Othmari honorem.

3. Statim a suo ipsius obitu, Othmarus sanctus habitus est. Hinc post sepulture annos decem corpus  ipsius e Stein insula reuectum est in S. Galli monasterium. Non tamen ante annum 864 honoratus est publico cultu, quem Salomon, Constantiensis episcopus, ipsi decreuit post solemnem e tumulo leuationem. Ekkehardus, cap. 1, de Casib. S. Galli, scribit, B. Othmarum auctoritate Romana in sanctum leuatum. Quod uereor ut dixerit habita ratione sui temporis, nimirum seculi XI, quo Romani Pontificis suffragium in leuandis e terra sanctorum corporibus solebat exspectari. Nam Iso monachus, testis et historicus translationis a Salomone facte, Romani pontificis intercessisse auctoritatem non memorat in lib. I, cap. 2 et sequentibus. S. Wolfgangus, Ratisponensis antistes, S. Othmarum precipua deuotione coluit.

4. Notkerus, medicus et monachus cenobii S. Galli, in hymno a se composito Othmarum martyrem predicat his uersibus:

Principum seuas doluit rapinas.
Inde raptorum studiis grauatus,
 Martyris palma meruit superna
   Scandere regna.
Nimirum eo tempore familiare erat ut homines innocentes uiolenta qualibet morte ab aliis affecti, martyres appellarentur. uerum et si pro iustitia uitam finiuit in exsilio S. Othmarus, non tamen continuo martyr appellandus, quem sane titulum apud solum Notkerum ipsi attributum legimus. Cuonradus Camerarius instituit lumen ante aram S. Othmari omni nocte arsurum, ut in Necrologio Gallensi legitur uIII Id. Octobris.

5. Monasterium S. Galli, in diecesi Constantiensi situm ad lacum Acronium, olim dictum Durgaugense, eo quod situm esset in pago Durgaugia, quem etiam  Arbonensem uocant; istud, inquam, monasterium, fama et amplitudine hactenus celeberrimum, sua debet primordia et incrementa Othmaro abbati, qui cellam exiguam a S. Gallo conditam et pene destitutam amplificauit, et necessariis instructam edificiis monachis Benedictinis assignauit, factus et ipse monachus, cum antea fuisset presbyter secularis. Sane Pippinus rex, dum Othmaro cellam S. Galli commendauit, ipsi concessit libellum quem Benedictus Pater de cenobitarum conuersatione composuerat, testante Walafrido in libro de Miraculis S. Galli, cap. 2, ubi priscum celle S. Galli statum describit. Nec dubium quin eo animo a Pippino id factum sit, ut nouum monasterium institutis Benedictis informaretur. Et Kero, S. Gallensis monachus, regnante Pippino, Caroli Magni patre, S. Benedicti Regulam Alamannice reddidit in gratiam monachorum imperitorum, uti apud Goldastum legitur in tomo II Rerum Alamannicarum. Hinc frequens mentio Regule S. Benedicti  in Historia Ekkehardi Iunioris, cui preiuit Hartmannus seculo IX, eiusdem cenobii monachus, in Litania metrica, tomo u Canisii, pag. 732, relata his uersibus:

O dilecte Dei radians uirtute corusca,
   Sancte Othmare Pater, iunge preces pariter.
Summe Dei cultor, monachorum rector et abbas,
   O Benedicte sacer atque benigne Pater,
Istud cenobium cetumque tibi famulantum,
   Nostraque sanctificans cuncta tuere simul.

6. uarie donationes S. Othmaro facte leguntur apud Goldastum in tomis II et III Rerum Alamannicarum, ubi Othmari nomen uarie exprimitur, ut supra monuimus.

7. Floruere in illo cenobio complures uiri pii et illustres, in his preter Othmarum sancti Eusebius Scottus seculo IX; Notkerus, cognomento Balbulus, anno 912 mortuus; Wiborada, femina reclusa; Foillanus Scottus beate memorie seculo X, de quibus  suo loco. uiri scientia pro temporum captu prediti: Iso magister, Tutilo, Ratpertus, Ekkehardi senior et iunior, Hepidannus, Burchardus, Bertholdus, aliique Sancti Gallenses monachi, ut missos faciam plurimos episcopali et abbatiali dignitate conspicuos, qui ex eadem palestra prodierunt. His adnumerandus est Notkerus, Leodicensis episcopus, uti alias probabimus. Ibidem etiam uiguerunt schole interiores pro monachis, exteriores pro laicis. Notare iuuat hoc loco, Aginonem uenerabilem Patrem, episcopum et rectorem monasterii S. Galloni nominari in quadam Ruakeri charta, data anno 24 regni Caroli Magni, apud Goldastum in notis ad caput 14 historie Burchardi de Casibus eiusdem cenobii; quo tamen tempore Werdo abbas loco prefuisse dicitur.



INCIPIT uITA.



PROLOGUS.


Ad fratres monasterii Sancti Galli.

Finitis duobus libellis quos de uita et uirtutibus beati Galli confessoris iuxta fidem que uel scripto uel dicto ad nos usque peruenerat, uere potius quam lepide composuimus; iubentibus uobis, fratres karissimi, qui in cenobio eiusdem sancti Patris constituti, feruoris eius quem in Dei rebus habuit, sancti strenuitate propositi specimen exhibetis, libet subnectere eam relationem, que de sancti Patris Othmari studiis et uirtutibus per eius merita ostensis  uestra assertione et cura litteris est mandata ueracibus: que cum sit ueritate plena, ratione perspicua, non ob aliud a nobis est iterata, nisi quia carissimus frater Gozbertus qui idem opusculum edidit, cuius caritati quidquam negare nec uolumus nec debemus, id ut fieret postulauit, imo precepit, quem etiam in hac occupatione instantissimum ergodiocten [a 11Kb] sine tedio leti sustinuimus. Itaque lectori credulo sufficiat hec abbreuiatio nostra; incredulus autem qui fuerit, ad eam conscriptionem quam sequimur recurrens, multiplici astipulatione  testium conuentus ad fidem, si gratus est, segnis non erit.



CAPUT PRIMUM. Quomodo uir Dei Othmarus pro sanctitate uite cellule sancti Galli sit prelatus, et regia auctoritate regularem inibi uitam instituerit.

Igitur Othmarus, genere Alamannorum oriundus, in etate puerili a fratre suo Retiam [a 1Kb] Curiensem perductus est, et in seruitio uictoris, earumdem partium comitis, multo tempore constitutus, et litterarum scientia sublimatus, uirtutum sectator morumque laudabilium possessor, sacerdotii gradum conscendit, et a supradicto comite benigne retentus, cuidam titulo sancti Florini confessoris prelatus est. Cumque morum eius probitas et sancte uite  munditia longe lateque plurimorum aures rumore dulci respergeret, Waltramnus quidam qui sibi uastitatem eremi, in qua sanctus Gallus cellulam construxerat, uelut a parentibus hereditario ad se iure transmissam uindicauit, eumdem Othmarum a uictore supradicto ad preficiendum eidem cellule postulauit; et uoti compos effectus, cellulam cum omnibus que ad eam pertinebant, illi solemniter commendauit. Atque ut sui melius desiderii conualesceret utilitas, ad Pippinum [b 1Kb] regem profectus, eumdem abbatem ipsi presentauit, et locum cui eum pridem prefecerat, proprietatis iure principi contradidit, omni instantia deposcens ut regia auctoritate ex integro Othmarus abbas eidem preficeretur loco. Cuius petitioni iam dictus princeps assensum  prebens, locum sibi traditum uiro uenerabili commendauit, et regularem inibi uitam instituere iussit. At ille regressus, confestim boni mandrite studium in ipso exsecutus initio, undique uersum congrua monachis habitacula construxit, et ipsius sacri loci statum ad utilitatem diuini seruitii studiosissime reformauit. Religiosos etiam quosque ita liberalitate sua ad deuotionis studium inuitauit, ut ex quorumdam donationibus possessiones ipsius cenobii admodum dilataret, et infra paucos annos complures ad sacre militiam uite attractos magisterio suo et cura decentissime gubernaret.



CAPUT II. Qua conuersationis sancte perfectione nituerit.

 His prelibatis, uite eius sanctitatem liceat summatim perstringere, ut liquido cunctis clareat quibus  profectuum gradibus ad hanc gloriam sit euectus. Erat denique parcimonie sectator eximius, creberrimo macerans ieiunio corpus, ita ut in precipuis ieiuniorum diebus ex consuetudine bidui abstinentiam continuaret frequentius. Et his contra tentamentorum iacula clypeis premunitus uigilias amabat, et assiduitate orandi spiritalia nequitie repellebat. Summe autem humilitatis gratia precipue preditus, in tantum uoluntariam paupertatem diligebat, ut terrenam gloriam omnibus fugeret modis. Cui etiam hec erat consuetudo, ut si quoquam pro utilitate monasterii eum tendere necessitas poposcisset, uilis miti dorso ueheretur aselli. Erat inter cetera tanta in eo pauperum sollicitudo, ut eorum curam per se potius quam per alios exhibere studeret. In  eo uero misericordie opere quod eleemosyna dicitur, uix cuiquam habebatur secundus. Nam ad suscipiendos leprosos, qui a ceteris hominibus seiuncti manere semotim consueuerunt, hospitiolum haud longe a monasterio extra eas mansiones quibus ceteri pauperes recipiebantur constituit, et eis curam per se omnimodis impendebat ita sollicite, ut nocturnis etiam horis monasterio sepe digressus, curam infirmitati eorum miro deuotionis adhiberet obsequio. Capita siquidem eorum pedesque abluens, purulenta suis manibus uulnera detergebat, et uictui necessaria ministrabat, illam semper animo reuoluens sententiam quam iustus Iudex misericordibus prolaturus est dicens: Quod uni ex minimis fratribus meis fecistis, mihi fecistis .  Sicque factum est ut cunctorum qui eum nouerant ueneratione sublimis, Pater pauperum appellaretur a pluribus. Quem tam pleniter misericordie studium possederat, ut si quem pauperum nuditatis iniuria torpentem conspiceret, plerumque suis exutus uestibus, miseri contegeret artus, ita ut interdum sine tunica, sola cappa [c 1Kb] contectus ad monasterium remearet. Maluit enim per presentis pompe contemptum ad indumentum incorruptionis eterne pertingere, quam per boni operis amissionem future nuditatis opprobria sustinere.



CAPUT III. Quantam in pauperes misericordiam habuerit.

Quodam etiam tempore ad Pippinum regem ueniens, honorifice susceptus est, et inter alia largitatis eius  beneficia, ad necessitates fratrum suorum subleuandas argenti libras [d 1Kb] septuaginta percepit. Sed mox  ut ad sua rediret egressus, maximam eiusdem pecunie partem pre foribus palatii pauperibus erogauit. Paucos autem solidos uix a fratribus qui secum erant compulsus retinuit, quibus postmodum quoddam territorium monasterio uicinum cemit. Dominicorum enim non immemor mandatorum, sui causa de crastino non cogitabat, sciens monachum uictu et tegumento contentum esse debere: et ideo paupertatem sibi potius suisque delegit, quam rerum transeuntium possessionem superfluam, expeditis mentibus onerosam.



CAPUT Iu. Qualiter a quibusdam iniquis pro zelo iustitie, quo feruebat, multis affectus sit contumeliis.

Igitur cum iam Dominus meritis eius digna rependere decreuisset, callidus uniuerse bonitatis inimicus  bonis eius actibus inuidens, eiusque exemplis aliorum uitam dolens proficere, quietem quam in Christi seruitio licet non parum laborando possedit, perturbare contendit. Sed, quamuis flatibus temporarie aduersitatis pulsata, radicem petre ueritatis habens infixam, paradisi cedrus inconuulsa permansit. Nam Warinus [a 1Kb] et Ruadhardus, qui tunc temporis totius Alamannie curam administrabant, diabolo suadente, immanissimo auaritie morbo preuenti, res ecclesiarum sub sua potestate sitarum magna ex parte in proprietatis sue dominium per uim contraxerunt. Qui cum sibi de possessionibus B. Galli perplura eodem uiolentie ausu uindicassent, uir Dei Othmarus non possessionibus terrenis inhians, sed cenobialis  uite in eodem loco rerum ingruente penuria defectum premetuens, Pippinum regem adiit, ipsique tyrannicam eorum presumptionem exposuit, pariter protestatus graue eum crimen incursurum si eorum actibus consentiendo faueret. Qua pro causa beneuolus princeps utrumque conueniens, interminatus est eis gratia sua illos omnimodis carituros si non ecclesie Dei que iniuste abstulerant, absque recrastinatione restituerent. At illi patriam repetentes, uitio rapacitatis infecti et bestiali seuitia efferati, iussionem regiam neglexerunt: uirum etiam Dei Othmarum, cum pro hac re iterum principem adire uellet, missis post eum clanculum militibus, uinculis iniectum per uim reduci fecerunt; necnon et Lambertum quemdam, qui fratribus eius professione  connumeratus erat, non uite sanctitate, persuaserunt  ut ei ficta quadam machinatione crimen luxurie impingeret, id elaborantes ut, sanctitate eius huiusmodi suspicionibus infamata, deponendi eum occasionem inuenirent. Qua causa plurimi tam dolose factionis ignari ad concilium [b 1Kb] sunt euocati.



CAPUT u. Quam in obiectione ficti criminis modestiam tenuerit, et qua accusator eius pena multatus sit.

Itaque uir uenerabilis, caste [Al., castitate] integer uite ac morum maturitate grandeuus, in medio concilii collocatur, et in eius accusationem Lambertus falsitatis minister coram omnibus presentatur: acceptaque loquendi licentia ueritatis oblitus, falsitatis assertor dixit se quamdam feminam nosse que a uiro beato uim pollutionis fuisset perpessa. Ad quod fertur nullum dedisse responsum. Cumque  plurimis respondere cogeretur obiectis, huiusmodi dicto temperauit eloquium: Fateor, inquiens, me supra modum peccasse in multis, de huiusmodi autem obiectione criminis secreti mei inspectorem Deum inuoco testem. Illis autem ut huius facti se excusatione purgaret, attentius ei instantibus, mente securus, conscientia liber, tacitus perdurauit. Et quia accusandi licentiam apud iudices patere cognouit, maluit pro sinceritate sui pectoris diuino quam humano pro excusatione criminis placere iudicio. Mox ergo ut cunctis claresceret ipsius castimoniam falso fuisse infamatam, Lambertum ultio diuina corripuit. Nam febrium uexatione peruasus, paulatim resoluto membrorum uigore contrahi cepit. Sicque omnibus membris status sui amittentibus rectitudinem  uel formam, capite ad terram more quadrupedum inclinato, non solum deformitate figure terribilis, uerum etiam uiua uoce in sanctum peccasse omni tempore fatebatur.



CAPUT uI. Quomodo inter arcta custodie claustra uitam finierit.

Consilio autem inique inchoato et iniquius terminato, uir Dei Othmarus apud uillam Potamum [c 1Kb] palatio inclusus est. Quo cum nullus intrare uel colloqui cum eo permitteretur, aliquot dies absque corporalis sustentaculo uictus transegit. Cumque diuturna uexatione famis laboraret, Peragosus [Surio Patgozus] quidam e fratribus eius noctu aduenire solebat, et ei uictus solatia ministrare. Postmodum  uero Gozbertus [d 1Kb] quidam, uir potens, dum sibi uirum  Dei commendari ab iniquis principibus impetrasset, in quadam Rheni fluminis insula nomine Stein iuxta predium suum custodie illum deputauit: ubi idem sanctus Pater spirituali tantummodo exercitio, id est orationibus ac ieiuniis uacans, eo liberius Domino deseruiuit quo ab humana frequentatione curisque secularibus fuerat absolutus. His et similibus note deuotionis insistens operibus, exacto non multi temporis spatio, ab his mundane perturbationis angustiis ad celestis latitudinem gaudii, decimo sexto [Chesnio male decimo septimo] Kalendarum Decembrium die commigrauit [a 1Kb] , et corpus eius in eadem insula tumulatum multis deinceps diebus ibidem sine corruptione permansit [b 1Kb] .



CAPUT uII. Qualiter post multum temporis corpus eius sine corruptione repertum sit.


Euolutis autem post transitum eius decem annis, fratres illius per uisionem a Domino commoniti sunt, ut corpus cari Patris ad monasterium reducerent. Hoc patefacto diuine uoluntatis consilio, undecim ex eisdem fratribus noctu ad locum in quo sancti uiri exuuie seruabantur deueniunt, et sepulcrum aperientes, corpus eius ab omni corruptione illesum reperiunt, excepto quod pars extrema pedis unius quam aqua abluebat, tantum colore mutato quasi tabida uidebatur. Et congruo satis miraculo prima sanitatis eius indicia claruerunt, ut uidelicet tam illesum a corruptione corpus illius inueniretur, quam liber ipse luerat a crimine, cuius oppositione superatus uidebatur  ad tempus. Hac itaque deuoti fratres rerum nouitate perfectius instructi, corpus honorifice sumptum rati imposuerunt, et accendentes candelas, unam ad caput, alteram collocauerunt [c 1Kb] ad pedes.



CAPUT uIII. Quam mirabiliter in translatione corporis eius tempestas sedata sit.

Cumque deserto littore incertis se profundi uiis commisissent, et summa instantia remigio insistentes sub omni celeritate cuperent remeare, continuo tanta uis pluuie et uentorum prorupit, ut uix effugium se crederent habituros. Sed mira omnipotentis Dei dispensatione et  sancti uiri meritis actum est, ut ipsa etiam elementa, que nobis  insensibilia uidentur, famulantia sui creatoris imperio, quanti uiri reliquie ibidem ueherentur sentirent. Nam pelagus circumquaque imbrifera tempestate commotum, undas in altum suspendens, nichil omnino remigantibus molestie intulit, sed in  quamcunque partem nauis deuenit, reiectis flatibus tumentes in se fluctus depressit. Et ita omni ex parte undarum molibus, imbrium effusionibus, uentorumque flatibus non paruo dimotis spatio, quasi sepe quadam scapha cingebatur, ut ne una quidem pluuie gutta, que hinc inde uehementer inundabat, in illam descenderet. Cerei quoque qui in beati Patris obsequium ardentes ad caput pedesque fuerant collocati, lumen prime accensionis nequaquam amiserunt, quoadusque corpus eius ad monasterium deferretur.



CAPUT IX. De abundantia potus celitus subministrati, et ubi corpus eius post translationem sit tumulatum.

Aliud adhuc restat miraculum quod in eadem sacri corporis translatione deuotis fratribus Dominus  patefecit. Nam cum ex nimia remigandi instantia fessi, adueniente refectionis hora ad recuperandas alimento corporeo uires, laudibus Domini premissis consedissent, tandemque felici conuiuio intermisceri potus solatia commonerent, unus ministrorum intulit nichil ibi iam potuum superesse, preter quod in flascone paruo seruabatur, unde uix unicuique quippiam ad gustandum potiusquam ad bibendum preberi potuisset. Illi uero miraculorum Domini, quomodo paucis panibus multitudinem bominum pauerit numerosam, facientes mentionem, ex eodem paruo quod habebant, cunctis qui aderant cum caritate distribui fecerunt. Et mirum in modum cepit in eodem uasculo ita liquoris haustus crescere, ut continua effusione nichil minui uideretur, quoadusque  bibentes poculorum copia uincerentur. Ergo, pro rei nouitate obstupefacti, largitori omnium bonorum Domino, qui eis tam mirabiliter sufficientiam prebuit, debitas gratiarum actiones cum laudibus persoluerunt. Statimque ut iter ceptum itidem aggressi sunt, in uasculo potus cessauit. Cumque optati littoris portum subissent, fratribus qui obuiam cum Dei laudibus uenerunt, que gesta fuerant ex ordine retexerunt; celebratoque in commune gaudio, sancti uiri corpus magno sumptum cum honore ad monasterium transtulerunt, et inter aram sancti Ioannis Baptiste et parietem in sarcophago posuerunt. Ubi etiam postmodum ipsius facientibus meritis memoria digna Dominus dignatus est manifestare miracula.



CAPUT X. Mutus et surdus ad sepulcrum eius est curatus.


Denique quodam tempore surdus et mutus cum quibusdam de uicinis locis orationis causa monasterium adeuntibus uenit. Et quia a primeua etate et locutionis et auditus carebat officiis, tabellas duas  collo dependentes gestabat, quarum collisione et sonitu misericordie opus, quod uoce nequibat, precabatur. Is cum suis conuiatoribus ecclesiam ingressus, dum eos singulis altaribus particulas cere, sicuti pauperum est consuetudo, imponere conspiceret, ad uiri Dei sepulcrum accedens, tabulas quas gestabat desuper posuit, seseque quasi oraturus ante illud prostrauit; et protinus alto sopore depressus, ut ipse postmodum retulit, senem quemdam facie nitidum, monachico habitu gloriosum, quasi e tumulo uidit procedere dicentem sibi: O homo, cur hic sopore deprimeris? Cumque ad interrogata nichil penitus respondere potuisset, senior ad eum dixit: Surge, et incommodorum quibus hactenus laborasti, remedium a me tibi impetratum scias. Ergo tabulis istic  dimissis confestimque monasterio decedens, donum a Deo tibi concessum in hoc loco nemini pandas. Qui cum euigilans surrexisset, sub magna festinatione monasterio digressus, inclinato iam die uesperi ad cuiusdam Ratgozi potentis uiri hospitium diuertit. Cumque ab illo interrogaretur unde ueniret, per ordinem exposuit, ubi, quando et quomodo sanitatis donum fuisset adeptus. At ille narrationi eius non credens, teneri eum et custodiri precepit, ipseque ueritatem rei certius inquisiturus, eadem nocte ad monasterium uenit, et tabulas super tumulum positas reperit. Conuiatores quoque sanati cum inuenisset adhuc eiusdem facti ignaros, diligenter ab illis inquisiuit, si talem hominem monasterium pergentes in comitatu habuissent: et continuo ex eorum narratione  uera esse que domi audierat deprehendit. Que res et presentibus citius innotuit, et ad nos usque relatione ueridica peruenit.



CAPUT XI. Quomodo lux in eodem loco celitus data apparuerit.

Presbyter quidam ex ipsa congregatione nomine Tanco, dum in eadem Ecclesia custodis officium gereret, nocturne quietis tempore pro reficiendis luminaribus basilicam solitus introire, tribus uicibus pene omnia reperit exstincta. Ad sancti autem uiri sepulcrum perueniens, ardentem cereum iuxta illud inuenit, sciensque luminis illius administrari celitus splendorem, exstinguere non presumpsit. Ut uero discessit, lux que per se uenerat, per se etiam  subtracta est. Ubi et ad maioris indicium miraculi, ignis quidem in candela solito rutilabat, cere uero nichil per hunc ardorem minui uidebatur. Hec idem uenerabilis presbyter sepius sua relatione confirmans, omne dubitationis argumentum ab hoc facto ueritatis ratione depellit.



CAPUT XII. Quidam ibidem casu desperatus quam facile conualuerit.

Quodam etiam tempore, dum eiusdem ecclesie tecta uetustate dilapsa necessario restaurarentur, quidam ex ipsius monasterii familia tegularum quas ad fastigia basilice deferre debuerat, onere pregrauatus, de ipsa tecti altitudine supra uiri Dei corruit  sepulcrum: moxque immensum aliud lignorum pondus corruentis impulsum attactu in ipso eum casus exitio desuper operuit. Cumque astantes occurrerent, ut ei quem iam exanimem crediderunt, funeris debita persoluerent, sublato lignorum pondere aliquantisper, nullos membrorum motus ostendens iacuit; ac deinde per longa suspiria halitum resumens, absque ulla lesione surrexit incolumis, et ad incepti operis laborem rediit gaudens. In hoc ergo miraculo haud dubie sancti Patris merita claruerunt, cum et altitudo tecti unde supradictus homo ceciderat, non minus quadraginta pedum mensura a terra esset suspensa, et pondus insequens corruentem quod ad multorum hominum oppressionem sufficeret, operire precipitem, non conterere potuisset.



CAPUT XIII. Contractus sanitati restitutus.


Alio tempore cecus quidam adueniens, hospitio pauperum necessitatibus preparato susceptus est; et nocte eadem cum ecclesiam uellet adire puerulus qui ei ducatum prebere debuerat, ob nimiam frigoris asperitatem officii sui negauit iuuamen. Cumque nimis doleret quod tante solemnitati interesse non mereretur , adolescens quidam ita membris omnibus contractus, ut non aliter quoquam incedere quam manibus reptando potuisset; cum in eodem loco quiesceret, eius dolori compassus de lecto se protraxit, et quali potuit solatio ceci uestigia rexit. Ut ergo ecclesiam  intrauerunt, utili errore ad sepulcrum Othmari uenere. Putabat etenim iisdem beneuolus ceci precessor in ipso angulo aliquod ostium patere, per quod cryptam eidem loco uicinam intrare potuissent. Itaque ex improuiso in sarcophagum uiri Dei quia paulo altius eminebat a terra impingens, subito resiliit, et ad terram protinus concidit, totiusque ecclesie spatia horrentibus impleuit clamoribus. Cecus uero hec audiens, ductorem suum insania estimans agitari, prout poterat aufugere studuit. Misericors autem Dominus totius boni auctor et amator, quia uiderat debilem puerum ultra uires opus pietatis exhibere uoluisse, beati Othmari etiam meritis id obtinentibus, beneuolentiam eius dono sanitatis remunerare dignatus est. Nam protinus in  statum suum membris restitutis, cecum quem paulo ante manibus reptans ad ecclesiam traxit, firmatis iam gressibus per cetera in eodem ambitu orationis loca deduxit; et quia aliquandiu postea in ipso monasterio mansit, ita omnibus etiam qui huic facto minus interfuerant, idipsum declarauit, ut de eo nulli deinceps licuerit dubitare.



CAPUT XIu. Terra in lapidem conuersa.

Quidam de numero scholasticorum ab eodem beati Othmari tumulo particulam cere furtim subtraxit. Regressus autem ad hospitium cum paruipenderet quod commisit, statim manifesta Dei correctione stultitie sue errorem confusus agnouit. Nam  cum eamdem particulam de sinu proferret, in lapidis duritiam eam reperit commutatam. Cumque temeritati obstinationem iunxisset, multo tempore hoc factum a cunctorum agnitione abscondit, preter eum uidelicet qui et earumdem rerum tunc erat conscius, et hoc in tempore miraculi quod retulimus relator exstat fidelissimus.



CAPUT Xu. Clerico cuidam manus restitute.

Alio quoque tempore clericus quidam aduenit, cui utriusque manus officium miserabili prorsus modo fuerat denegatum. Nam contortis in uolam digitis unguibusque ad ossa usque palmarum immersis, nimiis sine intermissione cruciabatur miser doloribus,  ita ut etiam quedam partes manuum putrefacte grauem longius fetorem emitterent. Is cum non longe beati uiri tumulo consisteret, subito ceperunt digiti eius singulatim ex ordine erigi, et ad naturalium concordiam actionum redire. Ipse uero qui pro concesso sanitatis dono gaudere debuerat, doloris magnitudinem clamore horribili testabatur, et eadem hora, manibus ad integrum restitutis, postmodum sanus abscessit.



CAPUT XuI. Quomodo idem sepulcrum in destructione basilice illesum permanserit, et qualiter in altum locum reliquie uiri sancti translate sint.

Quid nuper quoque circa eiusdem uiri sancti sepulcrum  gestum sit, quando ecclesia B. Galli reedificandi causa destruebatur, arbitramur non esse silentio supprimendum. In eadem basilica, iuxta aram beati Ioannis Baptiste, arca quedam parieti contigua non magnis lapidibus opere cementicio in quatuor lateribus constructa, superius autem tabulis, quarum grossitudo trium uel quatuor erat digitorum, in transuersum positis cementoque desuper litis cooperta uidebatur, in qua sancti uiri corpusculum paulo altius a pauimento [a 2Kb] subleuatum tabula lignea tantum  supposita iacebat. Aestimantes igitur multi corpus sancti Patris sub terra positum, arce uero constructionem ad designandum tantummodo sepulture locum cementatam, ideo tumulum remanere intactum posse credentes, muros ecclesie machinis aggressi crebris arietum ictibus ruere compulerunt. Qui cum ex omni parte magne altitudinis essent, magnis machinarum impulsibus pariter pene corruentes, sepulcro uiri Dei superferrentur, mirum in modum nullam arce particulam leserunt. Que euectis cineribus sic intacta ex omni parte reperta est, ac si nullo cadentium impetu parietum impetita fuisset. Postea uero dum quidam saxum haud grande super eam incaute iecisset, protinus quadam ex parte confracta est. Tandem itaque cognito quod in  ea reliquie sancti Patris haberentur, cum magno eas honore inde transtulerunt, et in ecclesia beati Petri post altare posuerunt [b 1Kb] .



CAPUT XuII. Que ostensio in eodem oratorio cuidam fratri manifestata sit.

Paucis deinde diebus exactis, quidam frater dum nocturnas uigilias preueniens idem oratorium orandi gratia quadam nocte fuisset ingressus, totoque affectu precibus insistens ad altare direxisset intentum, nescio quam a dextris altaris in angelice claritatis nitore uidit stare personam, sacerdotali quidem habitu prefulgentem, facie autem ad orientem uersa, gestu corporis intentissime orationis specimen exhibentem:  uestimenta uero ipsa tanti fuisse nitoris asseruit, ut humane infirmitatis reuerberarent obtutus. Cumque hec diu conspiceret, et utrum propius deberet accedere anxia mentis agitatione trutinaret, persona que apparuerat se subtrahens, eum miraculo et stupore consternatum reliquit. Non est igitur incredibile eumdem uenerabilem uirum presentie sue uisione declarare uoluisse, digne circa translationem suam fraterne deuotionis iteratam fuisse solertiam.





uITA SANCTI BLAITMAICI ABBATIS HIIENSIS ET MARTYRIS.

*



I. PROLOGUS.

   Si tantam meruere suo pro carmine famam,
Qui scelerosorum mores et facta tulerunt
Laudibus in celum, perfusi demonis arte,
Friuola nectentes hominum monimenta malorum:
Cur non liberius sanctorum facta canamus,
Quos placuisse Deo nobis miracula produnt?
Que fidei uirtute gerunt per munera Christi.
Nam Scriptura canit, Domino spondente pusillis:
Os aperire tuum studeas, ego uerba ministro .
Quapropter, uenerande Pater, carissime Felix,
Preceptis parere tuis ex corde paratus
Strabus ego, misit quem terra Alamannica natu,
Scribere disposui de uita et fine beati
 Blaitmaici, genuit quem diues Hibernia mundo,
Martyriique sequens misit perfectio celo,
Ipsius ut meritis ueniam per secla capessam.


II. BLAITMAICI PATRIA, REGIUM GENUS.

   Regali de stirpe satus, summumque decorem
Nobilitatis habens, florebat regius heres
Iste Dei sanctus uitam ducendo pudicam;
Quodque solet raro factum et non sepe uideri:
Quanto maior erat, tanto deiectior ibat.
Spes patrie, fortuna patris, rex ille futurus;
Iudicio iustus, prudens, et corpore castus,
Sobrius, ornatus, iocundus, cautus, honestus:
Nobilis in genere egregio, generosior actu;
Obsequio locuples, melius uirtutibus auctus;
 Tractabat laicus quod clericus efficiebat.
Cuius honorandum nomen sermone Latino,
Pulcher natus [a 1Kb] adest: meritoque probabilis illo
Nomine dignus erat, Patrem qui cunctipotentem
Elegit, pulchroque Deum quesiuit amore.


III. FUGIT AD MONASTERIUM.

   Sordebant terrena animo diuina petenti,
Secretumque latens in solo pectore mansit,
Donec ad effectum processit sancta uoluntas.
Cenobium furtim quoddam sine teste petebat:
Quique fuit pridem patrie per regmina princeps,
Nomine pro Christi est factus tunc uerna minoris.
Fascibus in mediis qui quondam terruit omnes,
Omnibus admissis sibimet sine milite seruit.


Iu. PATRIS EIUS PROCERUMQUE ILLECEBRAE DISCUSSAE.

   Fama ut forte uolans patris peruenit ad aures,
Hinc stupor atque dolor mentem cinxere parentis.
Subtractum dolet heredem, mittitque senatum,
 Agmina, pretores, populum, precepta, maniplos.
Duxque comesque ibant, properanter episcopus astat,
Abbatumque cohors, uicini, carne propinqui;
Hoc solum nitente manu, si qualibet arte
Efficerent reducem uitata pericula mentem
Corde subire alio. O talis quam ceca uoluntas:
Ille procellarum se uix de gurgite dempsit,
Quesitoque diu titubans stetit anchora portu.
Nondum curarum potuit laxasse rudentes,
Nec terra fixisse pedem; cum concita uentis
Aura pharetratis impegit ab equore puppim.
uique sua tremulam dissolueret unda carinam,
Ni regeret proram, qui secula cuncta gubernat.


u. BLAITMAICI uIRTUTES; PRAEFECTURA.

    Mox miro a cunctis semper complexus amore,
Cunctorum studuit fieri dicique minister,
Mente humilis, lingue custos, et norma bonorum.
uerba Dei capiens sitienti corde libenter,
Discendi studiosa gerens precordia, libris
Perdidicit diuina animo documenta sagaci.
Sicque uigens doctrinarum morumque nitore,
Agmina multorum rexit ueneranda uirorum;
Exemplis sua dicta probans, uanosque fauores
Pro nichilo ducens: cui laus et gloria solum
Christus erat, Christus sermo, Christus documentum.
Pax clypeus, lorica preces, patientia bellum,
Mucro Dei uerbum, spes et dilectio totum.
Nulli detraxit, nulli conuicia struxit.
 Singula quid fari per singula uerba necesse est,
Cum quidquid legitur uirtutum, rite teneret,
Et quidquid uitii monstrat Scriptura, caueret
Omnibus existens feliciter omnia factus,
Ut cunctos faceret Christo sua lucra referre.
Utilis et prudens seruus per ouilia Christi,
Tempore qui certo mensuram farris opimi
Conseruis tribuens, radiauit ubique fidelis.


uI. MARTYRII PALMAM EXOPTAT.

   Utque nichil meriti, nichil et probitatis abesset,
Martyrii palmam quesiuit mente benigna,
Sepius hac causa peregrinas uisere terras
Nisus, ab incepto populo retrahente quieuit.
Unde animo sedit fugitiuo calle parumper
 Optatam tentare uiam cum discipulorum
Agmine non multo, pretiosa monilia secum
uirtutum sub mole gerens: ruptisque tenebris,
Nocte fugam capiens, properanter abire parabat.
 Ecce superueniens fugitiuis turba sequentum,
Ad caulas capto retrahit pastore bidentes.
Hoc quoque non taceam, sanctus quod Spiritus illi,
More prophetarum, rerum secreta ferebat.
Nam dum fama patrem longe lateque beati
Ipsius ad superos uita fugiente uolasse
Proderet, exposuit non esse, sed esse futurum
Post modicum tempus, sancto spiramine doctus.


uII. SECEDIT IN INSULAM HII.

   Insula Pictorum quedam monstratur in oris,
Fluctiuago suspensa salo, cognominis Eo [a 1Kb] ,
Qua sanctus Domini requiescit carne Columba.
Hanc petiit uoto patiendi stigmata Christi.
Illic namque frequens pagana caterua Danorum
Aduentare solet, furiis armata malignis.
 Sed sanctus Domini tales tentare leones
Disponens animo, uana formidine mentem
Exuit, et clypeo fidei galeaque salutis
Munitus, hominum non horruit arma malorum.
Qui cum doctiloquo potuit cecinisse Propheta:
Est Deus adiutor mihimet, timor improbus absit. 
Iam quoque doctus erat per publica bella ministros
Temnere demonicos, ipsum qui rite tyrannum
Strauerat, et cunctis solus superauit in armis.


uIII. DANORUM ADuENTUM PRAEDICIT.

   Tempus erat quo magna Dei clementia seruum
Consociare suum nitidis super astra maniplis
Disposuit, certamque bono conferre coronam
 uictori: cum sancta uiri mens prescia rerum
uenturos properare lupos, ut membra piarum
Diuiderent ouium, sensu prenosceret alto.
uos, ait, o socii, uobiscum mente sagaci
Querite, si penas Christi pro nomine uobis
Sit tolerare animus. Mecum quicunque potestis
Exspectare, precor, sensus armate uiriles.
At quibus infirmi pauitant penetralia cordis,
Ecce fugam celerent, ut parta pericula uitent,
Ad meliora suos armantes uota lacertos.
Proxima stat nobis certe tentatio mortis.
Firma fides uigilet, rebus suspensa futuris:
Cauta minus fortes seruet tutela fugarum.
His dictis compuncta cohors, quod posse uidebat,
Hoc animo statuit. Quidam sub pectore firmo
 Sacrilegas spectare manus, gladioque furenti
Supposuisse caput gaudebant mente serena.
 Ast alii quibus hoc nondum fiducia mentis
Persuasit, per nota fugam loca calle capessunt.


IX. MARTYRIO CORONATUR.

   Aurea discutiens tenebras aurora madentes
Claruit, et nitidus pulchro sol orbe refulsit:
Cum sacer hic doctor missarum sancta celebrans
Officia, ante sacram uitulus stetit integer aram,
Hostia grata Deo mucrone litanda minaci.
Cetera turba iacet, lacrymis precibusque Tonanti
Commendans animas de pondere carnis ituras.
Ecce furens maledicta cohors per aperta ruebat
Tecta, uiris minitando pericula seua beatis.
Et reliquis rabida sociis feritate peremptis,
Ad sanctum uenere Patrem, pretiosa metalla
Reddere cogentes, queis sancti sancta Columbe
 Ossa iacent, quam quippe suis de sedibus arcam
Tollentes tumulo terra posuere cauato
Cespite sub denso, gnari iam pestis inique.
Hanc predam cupiere Dani: sed sanctus inermi
Restitit . . . manu firmo conamine mentis
Contra stare aciem, pugnamque lacessere doctus,
Cedere dissuetus, tibi talia, Barbare, dicta,
Ingerit: Ignoro penitus, quod queritis aurum
Quo sit humi positum, tectum quibus atque latebris.
Quod si scire mihi, Christo admittente, liceret,
Nunquam nostra tuis hoc auribus ora referrent.
Barbare, duc gladios, capulum cape, iamque trucida.
Auxilio, Deus alme, humilem commendo tuo me.
Hinc pia truncatis discerpitur hostia [b 1Kb] membris.
Quodque ferox miles censu pensare nequibat,
 Rimari in gelidis cepit per uulnera fibris.
Nec mirum: nam semper erunt, semperque resurgunt,
Quos furor in famulos Domini malus excitet omnes.
Ut quod pro cunctis Christi censura peregit,
Cuncti hoc pro Christo faciant, licet impare facto.


X. CONCLUSIO.

   Ille igitur Christi factus pro nomine martyr,
Testis, fert ut fama, loco requiescit eodem:
Multa ubi pro meritis dantur miracula sanctis,
Quo colitur Dominus digno ueneranter honore
Cum sanctis, quorum meritis mea crimina solui,
Credo, quibus laudum supplex donaria misi.
Nil negat his Christus, cui maxima lucra tulerunt,
 Qui cum Patre pio, sanctoque in secula Flatu
Regnat, et eterno pollet sine fine decore.






uITA S. MAMMAE MONACHI.

*



STRABI PRAEFATIO.

Legistis, meminit uestra sagacitas,
Antiquos propriis carminibus uiros
Horum subsidiis credere sepius,
Quorum facta stylo dona uel explicant;
Ut paucis ualeas cetera discere,
Martem bella canens orat et Herculem:
Nymphas ruricole Panaque preferunt.
Extra hec sunt uaria, uana sed omnia.
At nobis Dominus ore uocandus est
Laudandusque pio corde uel actibus,
Cuius pandit opus quisquis honoribus
Sanctorum celebrat nomina congruis:
Anshelme, inuigila; chare precatibus
uulfing, ne sileas poscere iudicem;
 Importunus ei, Lantwine, clamita,
Quem qui plus petiit, plus meruit boni.
Hos iam uersiculos quos uolo subdere,
Pro me continuis promite solibus
Donec perficiam quod modo poscitis,
Perfectis etiam sensibus arduum,
At multis egomet sordibus obsitus,
Sanctorum precibus, quos colo carmine
Donari ueniam credo fideliter
Magnis et nimiis quas ueho classibus.


ORATIO EIUSDEM.

O rerum sator omnium tremende,
Qui mirabiliter genus creasti
Humanum, recreans idem potenter,
Dum penas crucis innocens luisti,
 Audi me miserum malis grauatum,
In quo nil nisi repperis ruinam:
Tu solus uitiis potes mederi,
Te solum medicum requiro, sana.
Indignus quoque te rogare quicquam
Nil possum meritis meis mereri.
In quo deficiunt opes precandi
Mamme subueniat tui precatus.
Cuius facta libet metro referre
Ad laudem tibi gloriamque, Factor,
A quo sanctus habet beatitatem
Et peccator habet reuersionem.
Iam nunc ordiar, o beate Mammes,
Adsis, obsecro, Spiritusque sancti
 Munus concilies meo labori
Trino ut digna Deo loquar, sed et te.


CAPUT PRIMUM. Patria et pueritia uiri sancti.

Urbem Cappadoces habitant, quos ille refertur
Progenuisse Mosoch, ueniens de semine Iaphet;
 Quos Asie uersus occasum rura minoris
Armenieque latus, per fines tangit Eoos
Campus Amazonidum, septem de parte trionis
Nubifer opponit calidum iuga Taurus ad Austrum.
Quam uirtute potens construxit Perseus olim,
Post Romana suis rebus letata potestas,
Cesaream uocitare dedit, peregrinus et hospes
Corporis ac mundi felix hanc incola Mammes
Incoluit partim, celum nam mente petebat;
Utque fides sobolis multo pretiosor esset,
Perfectam tenuere fidem pietate parentes
Et natum docuere sui seruare timendo
Lucida iussa Dei; non segnior ille repertus,
Moribus etatem sensu tener extulit annos,
Carne puer, sed corde senex: qui deinde parentur
 Post mortem, custos uite cautissimus alme,
Obseruans mandata Dei, dedit ocius arcte
Exemplum normamque uie. Latitare nequibat
Urbs in monte sedens, modio neque tecta lucerne
Flamma perit, sed lumen agens in domate cunctis
Cunctorum in sese purum conuertit amorem.


CAPUT II. Qualiter tempore persecutionis solitudinem duodecennis cum pecoribus petierit, et quid ibi fecerit.

Et iam bis senos puerilis flosculus annos
Attigerat, eum seua mali lex Aureliani
Ecclesie mactaret oues, uastaret ouile,
Lictoresque pium sequerentur ubique, tyranne
 Precipiente, genus, uariis ut corpora penis
Afficiant uariis nolentum soluere diuis
Liba precesque patrum. Mox ergo ut uidit in ipsa
Cesarea puer ista geri, fanisque profanis
Seductos seruire choros, non passus inerti
Tantum animo tolerare nefas, quascunque parentum
Cura parauit opes spreuit, montemque petiuit
Mentem carne sequens, mansit que semper in alto
Contemplata Deum, regumque equabat opimas
Delicias in lacte gregis; has denique solum
Ad montem perduxit opes, pascebat ouillum
Ipse pecus, uictumque sibi querebat ab illo.
Sepius insistens precibus, librisque legendis
Otia longa trahens uitam sine crimine duxit.
Quod montem petiit monitis consensit Iesu.
 Excidii qui signa canens, hoc addit agendum:
Tunc qui plana colunt, ad summa cacumina tendant,
Maturentque fugam. Mores imitatus auitos
Pauit oues simplex, magni sectator Iacob;
Alter Abel, patriarcharum sanctissima proles.


CAPUT III. Quomodo in campum a Domino uocatus uirgam et Euangelium inuenerit.

Hec inter campum Domini petat ore monetur,
Et pergens: Quo, Christe, uocas, quo te sequar, inquit?
Fulgida continuo per celi uirga serenum
uoxque simul cecidit: Tibi mittitur, accipe, Mammes,
Et quodcunque tibi suadet mens sancta petendum,
Hac dabitur. Faciem tum letus ad ethera tollens,
Fert grates Domino; mox uirga ut contigit occas
Campi, Euangelium miro datur ordine sanctum:
Quod postquam sumpsit supplex et legit apertum:
Credo, sciens uirga pastorem codice magnum
Doctorem institui, Dominum ueneranter adorans,
 Et quis, ait, dictis, ostende, monebitur istis?
Donasti iam uelle loqui, da credere uerbis
Corda aliena meis. Dixit, uocemque loquentis
Audiit: Accelera, Mammes, montemque reuisens
Mox paruam compinge domum, dabo deinde iubendo
Hec sacra dicta, quibus doctor capienda ministres.


CAPUT Iu. Quemadmodum ex precepto domum in monte construxerit, et a siluicolis sit gregibus honoratus.

Ille pii precepta Patris ueneranda secutus,
Montem conscendit, precisisque undique solers
Arboribus, struit antra magis quam dedala celsis
Tecta tholis, simul edificans altare Tonanti;
 Postque laboris onus, sancto sudore fluentes
Artus composuit sessum librumque reuoluit;
Dumque sacros uersus depromeret ore beato
Siluestres uenere greges, animalia iussu
Acta Dei, fixoque genu patienter adorant.
Quo recitante tacent, et acutis auribus astant,
Post uerbum, cum lustra mares siluestria cuncti
Expeterent, quasi carnalem doctoris ad usum
Femineos liquere choros, quis lacte tumebant
Ubera tota nouo, domitis sine lite coherent,
Que sancti sociauit honor; si dicere dignum est,
Sic edocta suo seruit Macedonia Paulo.
Dat carnale bonum per quem celestia sumpsit.
Miremur uirtutis opus, doleamus iniqua
Brutaque corda hominum; uerbum faciente magistro,
 Intente stupuere fere: at ratione uigentes
Auditum strepitu sensum sermone retundunt;
Dat fera mercedem, nos impia probra docenti,
Hinc fera non meritum, sed habet mens dura reatum.


CAPUT u. Ut agrestia cum mitibus mulgens, et caseos pauperibus tribuens apud presidem sit delatus.

uir Domini, agnoscens ideo remanere libenter
Ut grege cum proprio fetas mulgeret agrestes,
Accedens niueo sinum de fonte repleuit:
Caseus efficitur paulatim lacte coacto.
Pinguis et immissis ditescit fiscina formis:
 Cernit abundantes lactis de munere fructus,
Et rogat ut Dominus quidquid uelit inde futurum
Ostendat; tum sancta uirum mox iussio portas
Cesaree properare iubet, tandemque repertis
Pauperibus, uiduis, orbatis luce parentum,
Quod Dominus tribuit, largis contradere palmis.
Non secus ac iussum est, prompto perfecit amore.
Sepius hec passim ciues miranda uidentes,
Inuidie pulsante malo, conspectibus adsunt.
Fortis Alexandri, qui dudum preses ab illo
Missus erat, nonam qui mouit in orbe procellam
Christicolis; cuius sanctum lex horrica Mammem
Propulit in montem: Clemens, o preses, obaudi,
Accusator ait, quemdam de stirpe magorum
uidimus inclytis [f. inlicitis] leges mutare ferarum
 Carminibus, solers ortas compesce querelas.


CAPUT uI. Qua missos presidis humanitate susceperit.

His commota super furibundi presidis ira,
Ire duos equites sanctumque adducere iussit.
Obuius his Mammes montis scandentibus alta:
Quo properatis, ait? Mammetem querimus, aiunt.
Si nosti, monstrato uiam, qua mansit et ipse,
uel qua pascat oues. Non huius nominis, inquit,
Hic cognosco uirum, nec huius mansio nota est.
Non trepidans hoc dixit enim, sed uerba monentis
Impleuit Domini, sanctos qui iussit apertas
Declinare minas, ut seruet iussa, peregit
 In solo sermone fugam. Nam cetera fortis
Tentamenta tulit, pro Christo ponere malens
Quam seruare animam, uerbisque sequentibus ipsum
Non timuisse docet: Mammes cur queritur, inquit,
Declarate mihi et uobis monstrabo uidendum.
Proditione, aiunt, pulsantur presidis aures,
Audit et hunc puerum magicis confidere rebus
Et domitare feras et agrestibus imperitare.
Ille, Dei dono monitus, respondit: Eamus,
Gustemusque prius, tum iussa facessere tempus:
Adductisque domum conuiuia larga parauit,
Panis, aque niueique apponens munera lactis.
Non tantum propriis precibus dilexerat hostes,
uerum quod sancti monuit sollertia Pauli
Esuriemue sitimue pati non pertulit ipsos.
 Hinc uideas mentem prunas tetigisse calentes,
Dum uelut affines Mammem uenerantur amicum.
Et redeunt sancte testes uirtutis opimi.


CAPUT uII. Qualiter ipsos concursu agrestium territos de se si consolatus; in quo de nominis eius diuersitate.

Ergo illis pariter prandentibus intrat agrestis
Turba cateruatim, legeret dum dogmata sanctus
uerbi euangelici: turbantur nescia uisu
Corda uirum, supplex alius complectitur aram,
Ille sacris genibus Mamme timefactus inheret.
Attoniti terrore nouo, summamque salutis
Iam dubio sub corde tenent; cernensque timentes,
Ne timeatis, ait, Mammetem cernitis, ecce
 Queritis, hunc ipsum uos inuenisse sciatis;
Confortate animos, nichil hic nisi mite uidetis.
At mihi restat adhuc dubitatio nominis huius:
Nam Mammas Mamme, et Mammes Mammetis habetur
Et Mammes Mammis scriptum liquere priores.
Sit quodcunque, tamen celestis scriptio seruat,
Quodcunque exprimimus sanctum signamus eumdem.
Si uis, sponte ueni, si non, permitte reuerti.
Pergite, ait, nil uestra timor iam pectora turbet,
Nam quocunque Dei me Spiritus egerit, ibo.
Continuo redeunt gaudentes atque timentes.
Quam facile Omnipotens hominum mutare repente
Corda potest, laudemque suis concedere sanctis.
Non modo ut hos homines timeant, sed cuncta creata.


CAPUT uIII. Quomodo, admonente Dei Spiritu, leonem, qui se sequeretur, uocauerit.

Spiritus egregium docuit sublimia Mammem:
Surge aiens, iamiamque uoca de monte leonem
Qui multum uirtutis habens; et corpore prestans
Iudeos gentesque uocet, cum stirpe maligna.
Letus ad etherium Mammes suspexit Olympum:
O Deus alme patrum, mundi pie conditor, inquit,
Iam miserere, tuumque, Pater, ne desere seruum;
Respice Mammetis quid corda fidesque uolutent,
Passurumque tuo pro nomine multa tuere.
Dixit, cum ueniens eremi de parte rugitus
Dat leo terribiles, horrendus colla iubasque.
Cui Mammes: Quo Christus, ait, uocat, impiger ibo.
 Tu quoque diuina uenias ad scammata iussu,
Dumque cauo fuerint spectacula in amphitheatro,
Impia turba suum moriens te sentiat hostem.
Ac uelut hoc dicens, miles uexilla sequeris,
Sternere disce ducis strictis mucronibus hostes.


CAPUT IX. Quemadmodum Cesaream ueniens, presidi innotuerit.

Cesaream post ista puer uenerandus adiuit,
Repperit et portas iuxta residere patentes
Quos dudum preses capiendum misit ad ipsum:
Qui sancto ueniente stupent, humilique salutant
Alloquio: Salutem [saluum] temet gaudemus adesse;
Amplexique pedes, uerbis uenerantur amicis.
Surgentes ad celsa uiri pretoria currunt,
 Dicentes: O preses, adest quem queris ut hostem,
Mon magus, ut stulti confinxit opinio uulgi,
Nec reus illorum que garrula fama serebat,
Sed seruus milesque Dei sine crimine summi.
Iudex hec contra: Pretio cognoscitur iste
Corrupisse meos, sererent ut falsa uolentes.
Nos aiunt non falsa tibi, sed uisa locuti,
Haud cupimus pretio uerum mutare saporem.
uidimus ad uocem Christum de more uocantis,
Siluicolas astare greges, quasi mitia quedam,
Orantemque satis humili circumdare gestu.
Nescimus hunc esse magum; si credere nobis
Duxeris indignum, presto est, nam uenerat ultro;
Iudiciis inquire tuis nos uera locutos.
 His simul auditis multa de parte piorum
Ad Mammem uenere, sacri consortia uerbi
Querentes, animos per gaudia sancta refecti.


CAPUT X. Quibus responsis presidi, confessionem magicarum artium querenti, obuiauerit.

Interea preses Mammem iubet ante tribunal
Constitui, et uerbis adductum pulsat amaris.
Tu Mammes, quem fama magum serit, ille uocaris?
Seruus ait, Christi, Mammes uocor, incola montis.
Dic, inquit, magica compescere qualiter arte,
Et domitare feras, debes nam pandere, possis.
Seruio, ait sanctus, Christo, qui cuncta gubernat,
Cuius ad imperium substantia flectitur orbis;
Illum terra timet, celum, mare, spiritus omnis:
 Hec scio et hec fateor, noui nam cetera nunquam.
Dixit Alexander: Magicas si pandere fraudes
Dissimulando fugis, tormentis fortibus actus,
Nudabis que tecta tenes; dic ergo quod opto.
Non, inquit, didici mysteria feda magorum;
Inuoco sed Christum, cuius uenerabile nomen
Omnia sancta facit: carnem tibi cedo terendam
Quam cruciare potes, liber sed spiritus iste
In Domini uirtute manet, quem cuncta tremiscunt.
Preses ait: Magicis penas contemnere sacris
Te uideo; ne crede tamen me flectere posse
Nequitie commenta tue, uel carmine ludi.
Dixit, et e contra sanctus fert talia Mammes:
Odit quippe Deus uitamque genusque magorum,
Et magus esse nequit Domini qui flagrat amore;
 Non tua, scito, miser, timeo tormenta minasue,
Saluatoris habens scutum, qui sidera seruat,
Qui me teque suo iudex sub iure retentat,
Quem colo, quem solum per legem doctus adoro.
Preses ait: Diuersa studes opponere ueris:
Hactenus artifici licuit lusisse loquela,
Iam montana mihi citius secreta patescant.
Et quid, ait, tibimet, iudex scelerose, fatebor?


CAPUT XI. Quibus itidem blanditias presidis obuiationibus confutauerit.

Hinc aliam tentare uiam dementia cepit
Iudicis. Inuicti iura per Cesaris, inquit,
Fortunam numenque deum, nichil esse nefande
Artis apud Mammen, et citius securus abibis.
 Per nomen confirmo Dei Patris omnia Mammes
Letus ait, Natique simul cum numine Flatus;
Ast hominum figmenta sequi seuisque redemptam
Demonibus damnare animam nullo ordine possum
Presidis ira uidens sibi fortia tela remitti,
Increpat, et dictis ardens pro talibus intus:
Nomen, ait, contemne Dei, iamque ipsa negato
Iura tui, nostrisque ferens libamina diuis
Aureliana iubet cunctis quod sanctio comple.
uir Domini solita fretus uirtute Tonantis:
Quod didici sectabor, ait; qui cuncta gubernat,
Huic libare uolo, quem solum semper adoro:
Demones ille colat Dominum qui nescit Olympi,
uane puer, nimium preses seduceris, inquit,
 Et doleo, nam pulchra tibi nunc suppetit etas,
Et primos teneris ostentat floribus annos,
Nec poteris penas penitus perferre paratas,
Feruet enim crudo uirtus in pectore magna,
Feruida sed languet bellis audacia ceptis.
Flectere, frange fidem, facilis fuga, forte furoris
Supplicium nostri; Dominumque Deumque negando
Offer sacra diis incensa potentibus, hoc est
Quod iubet Augustus, quo facto liber abibis,
Fultus amicitia. Reddit cui talia Mammes:
Iam cessa sperare, miser, mea uota reflecti,
Et pro te potius tandem doluisse memento,
Atque annos deflere tuos, me desine flere,
Cui Dominus protector adest. uolo protinus, inquit
Preses, ut ipse neges quem dicis iure colendum.
 Non nego, sanctus ait, Dominum; tormenta parari
Cuncta iube: tolerabo libens pro nomine Christi.


CAPUT XII. Ut suspensus equuleo uerbera se non sensisse confessus sit.

Inflammat magnis uehemens feruoribus ira
Pectus Alexandri miserum, iubet altius ergo
Sanctum suspendi, tormentisque acribus amens
Pulsat utrumque latus; dum carpitur unguibus uncis,
Nullam dat Mammes uocem de more dolentum.
Nondum, preses ait, sensisti, saxee, plagas?
Dure, nec humanos iuuenili in corpore sensus
Error habere sinit. Mammes ad sidera letus
Intuitum uertens: Grates persoluimus, inquit,
Terrarum celique Deo, quia non magis ipse
 Intus adhuc sensi, mentis securus in arce,
Crudeles quam te pene tetigere sedentem.
O pia sanctorum miris patientia uincens
Aspera cuncta modis! celestia mente petentes,
Contemnunt carnem memori uel cernere uisu;
Sic perdunt uitam, uita sine fine reperta.
Est leue momentoque uolans fugit ocius omne
Quod tolerant, acuit spes muneris, ardor amoris,
Immensumque suis celestis gloria pondus
Mercedis tribuit. Quid pronum in prelia semper
Tironem miraris? Habet sua premia uictor:
Pro regno pugnat, regnans post bella quiescit.


CAPUT XIII. Qualiter acrius tortus celesti allocutione sit confortatus.

 Preses ut inuictum sensit per uulnera Mammem
Obnixis durare animis, nec uelle reflecti
Ad mundi ridentis opem: Iam funditus, inquit,
Interiora uiri manibus pulsentur obuncis,
Ut tandem cesset magicis confidere uanis,
Et saltem nolens uestigia nostra sequatur.
Mammes sidereo figens sua lumina celo,
Spe meliore metum penarum liber abegit.
Credo, tenens quod Christus ait, non esse timendos
Corpora qui perimunt, communi obnoxia morti,
uicturas sine fine animas quia perdere nullis
Suppliciis possunt. Ergo dum talia Mammes
 Perpetitur, tractu celi uox missa cucurrit:
Nunc opus, o Mammes, animis, nunc pectore forti,
Confortare, prope est uictoria, plena corona
Utere, duritia miles inuicte uirili.
Hanc uocem quidam sanctis e fratribus almo
Auditu excipiunt, et pleno pectore gaudent;
Ast alios qui nulla sacri solamina dicti
Percepere, metus pariter merorque premebant.


CAPUT XIu. Quomodo preses caminum instrui preceperit, sanctumque carcere manciparit.

Postquam illa iudex animatum uoce furentes
Carnificum tolerare manus et spernere Mammem
uidit, ab incepto mutatus, iussit ab alto
Deponi totaque strui uirtute caminum,
Ut quem non flexit ferus unguibus, igne perurat:
 Demens, qui magnam regnare in pectore flammam
Sanctorum ignorans, ignes adhibere caducos
Non timuit, cum restingui non ignis ab igne,
Sed magis augeri soleat; nec fortibus undis
Sanctorum flammas superari posse beatas,
Testis adest Scriptura, sacro que predicat ore
Quod multis non possit aquis pius ardor amoris
Exstingui. Tormenta parat dum talia miles,
Preses ab interno pulsatus iudice, iussis
Obuia iussa ferens, Mammem iubet inde beatum
Carceris extremi gremio tenebrisque ligari;
Ipse magis tenebris ceca et caligine pressus,
Qui Domino ductore carens, petit exteriores,
Quis fletus stridorque manent, sine luce tenebras.
At sanctis mundus carcer, quo soluier orat
 Se Psalmista Domum paradisi letus ut intret.


CAPUT Xu. Quemadmodum ingressus carcerem, pauerit ibi reclusos.

Sanctus in angusti perductus carceris antrum,
Repperit inclusos uario pro crimine dura
Sorte quater denos; mox primo in limine fixis
Ad Dominum genibus, fundebat talia Mammes:
Omnipotens, immense Deus, quem denique nostri
Dilexere patres, quia tu miseratus amasti,
Exaudi quas fundo preces, nec linquere memet [a 1Kb]
Auxiliis qui uiuo tuis, dignare, Creator.
Protinus inclusi, percepto nomine Mammis,
Ad plantas uoluere sacras sua corpora passim.
A quibus ut Mammes quid uellent uoce reposcit,
 Audiit esuriem languentum cuncta per ossa
Iam rabiem traxisse suam, nutare subactis
uiribus incessum, lingueque retundier usum.
Hec inter patulam penetrare columba fenestram
uisa ferens mellis, niuei quoque munera lactis
uox simul increpuit Tibi mittitur, accipe, Mammes,
Dulcius hoc domum pretiosis sumito cunctis.
Accipiens Mammes manibus sacra dona supinis
Mandit, et adiunctam satiat benedictio turbam.
Ut panes, quos forte puer portauerat unus,
Quinque dedit Dominus quondam per millia quinque,
Sic quod portat auis, Mamme sub honore beati,
 Hanc turbam satiare ualet; hec munera sanctum
Trina decent, qui felle carens, dulcedine uite
Celestis iucundus erat, cui trina potestas,
uita, fides, uirtus, dilectio, spes, uia, palma.


CAPUT XuI. Ut uincti effugerint presesque cum Mammete pro immolando sermonem habuerit.

Iam medie cum noctis iter labentia celo
Sidera signarent, subito sublata serarum
Claustra uiam tribuunt cunctis quos carcer habebat.
Iamque fugam celerant miseri, solumque relinquunt
Conuiuam sub nocte suum: timor indicat ergo
Hos tolerasse reos, illum sub crimine nullo,
Sed tantum uirtute animi, per prelia Regem
uelle sequi proprium, palmamque subire quietis.
 Preses ut explosas audiuit carceris umbras,
Effugisse reos, solumque residere Mammem,
Custodi iubet accito sibi sistere sanctum,
Adductumque affatur ita: Hec datur optio, Mammes,
Sola tibi, ueniam cunctorum presto malorum
Si tantum puro Dominus sermone negetur,
Quem uerbo uitaque Deum colis, asseris, oras.
Sanctus ait: Prolata semel sententia stabit.
Preses ait: Libare diis tibi, uane, necesse est.
Mammes: Cesset, ait; Christum colo, iussio uana.
Iudex: uincet, ait, feruens tua dicta caminus.
Eia age, queque placet tandem tormenta parato,
Mammes letus ait. Iudex cui talia reddit:
Artibus ut semper magicis contemnis et ignes,
Sacrifica, fer dona diis, da munera templis.
 Dic, inquit Mammes, censes quibus esse litandum?
Ira licet dare uerba uetet, tamen hec quoque preses:
Alcides uotis magnusque colatur Apollo,
Proles sancta Iouis. Tum Mammes protinus infit:
Conueniunt tua dicta tuis erroribus ergo,
Perditio, quod Apollo sonat, uastare colentum,
Non saluare animas seuo solet igne tenendas.
His simul auditis irato pectore iudex
Triste Dionysio Satane Zosimoque ministris
Mandat opus sanctumque iubet cruciare camini
Ignibus, ut totas confundat flamma fauillas.


CAPUT XuII. Qualiter in camino Deo gratias retulerit se ab igne ledi non posse.

Cumque Dei miles, deductus ad ora camini,
 Cerneret officium penas sudare parando,
uisibus etherium totis suspexit Olympum,
Hec sacra dicta pio supplex de pectore fundens:
O patrum nosterque timor, tua iussa tenendo,
Te propter patior furibundi iudicis iras,
Exaudi quas fundo preces, patientia nostram
Dirigat alma uiam, uirtus simul ignis hebescat,
Integer et Mammes uincat tormenta tyranni,
Lucis ut ignari capiant manifesta patenter
uirtutis documenta tue, te uincere solum
Posseque cuncta sciant. Sancto tum nomine Christi
Munitus, signoque crucis per singula facto,
Haud trepidat flamme medios intrare per estus.
Protinus ingresso cessit uis tota caloris
 Ignis, et exstinctis cepit rarescere prunis.
Conspecta nouitate, pio fert talia Mammes
Ore: Pater rerum, tibi reddimus, optime, grates,
Nos, quia non aliter dignatus uisere saluas,
Quam quondam pueros Babylonia sacra fideli
Pectore temnentes, medio fornacis honorem
Concelebrare tuum, saluator rore dedisti:
Mammes namque tuus non sentit in ignibus ignes.


CAPUT XuIII. Quomodo preses incendium renouarit, intactumque audiens ipsum arcessiuerit.

Tertia preterea dum celum aurora teneret,
Solis et impigri conscenderet ardua currus,
Ne qua sepulture cineris superesse uel ossum
Igne minuta queant, reparato multa furore
 Ligna iubet preses consumptis addere flammis.
Arida terrificis crepitant incendia tectis
Murmure de magno, fumus uolat ater ad auras.
Nec mora pulchra cito dimissa columba natata
De celo uenit, flammas secreuit, et omne
Ignis onus camere curuari more peregit,
Nec longum restincta rogi uiolentia cessit.
At post quinque dies iudex, si corporis ulle
Scire uolens tanto restarent igne fauille,
Fornacem reserare iubet, tum plurima turba
Militibus permixta uolat, mirabile dictu!
Auribus appositis, intus sensere loquentem
Psallentemque Deo laudes gratesque ferentem.
Forsitan hec sanctis Mammes permiscuit odis:
Fecisti nos, magne Deus, transire per ignes
 Fluminaque, et reddis post omnia dura quietem.
Attoniti, properata premunt uestigia retro
Iudicis hec rabido portantes dicta furori.
Hic homo non magus est, preses crede optime nobis,
Sed potius uirtute Dei, non carmine, uincens
Seuitie tormenta tue, quem sedulus orat
Sub Christo saluante ualet. Sed preses, ut audit
Non ignes tetigisse uirum: Nunc arbitror, inquit,
Nos magicos superare dolos, miles tamen ibis
Adducesque uirum: non me uiuente recedet
Sanus et incolumis, penis uincetur amaris.


CAPUT XIX. Quemadmodum educto preses, et magica neganti, feras promiserit.

Miles ut ingentis reserauerat ora camini,
 Angelicos astare choros, et cingere Mammem,
Suauiter in media uidit fornace sedentem,
uirtutemque humili trinam prece rite uocantem
Laudibus intentum Domini, sancto agmine septum;
Christicole pariter, testes uirtutis habendi,
Hoc etiam speculantur opus: Procede, uocat te,
Miles ait, Mamma, preses, te cernere querit
Quo iussam carpente uiam, petiere supernas
Fulgida continuo sanctorum millia sedes.
Quis dubitabit enim ciues pro ciue beatos
Aduenisse suo solatia sancta ferentes?
Hunc ad certa sue properantem premia palme
Non linquunt, sed stare monent occultius ipsum,
uictorem sancti ducant ut ad ardua ciues.
 Preses ut astantem seua ad pretoria Mammem
Conspicit, his mentem pulsat sermonibus almam:
Quid magice tantum artis opus per singula posse
Cernitur? ut flamme uires ac fraude perirent,
Sic ignes, sic nostra tibi tormenta uidentur
Contemnenda? feras nuper quibus artibus, edic,
Legibus a propriis aliena ad fata uocasses,
Idem hec error agit, fraudesque uidentur eedem,
Te tantus fragilem quidquam ne lederet ignis,
Has artes dic sponte tua, tum liber abibis.
Nomen, ait, Christi, Mammes, mihi talia magne
uirtutis documenta dedit; neque uana docebat
Ulla superstitio, paui siluestria iussu
Que uenere Dei, memetque secuta Tonantem
uocibus in propriis mecum laudare solebant.
 Hec Mammem fecisse scias. Iam plurima cesset
uerborum iactura uelim, ueracia tandem,
Preses ait, proferre stude, si fidere uanis
Indubitanter habes, habeo quoque uincere penis
Conatus, decepte, tuos, iam detege demens
Qua ratione feras, qua tantum uiceris ignem.
Non, inquit, magicas didici, uel profero fraudes,
Sed Natum coluisse Dei, de nomine cuius
Nomen habens, uitam tali pro rege paciscar.
Presidis ira: Feras, inquit, promitto paratas
Humano gaudere solent que sanguine semper,
His dulcem te ferre uolo uelociter escam.
Non terremur, ait Mammes; immitte, feremus.


CAPUT XX. Qualiter ursa uel pardus non penas ei sed honorem intulerint.

Hec ubi dicta, uocat iudex de more ministros
uenandi quos cura ligat: Perniciter, aiens,
Ite, parate feras, quas nostis habere cruentos
Atrocesque animos, perimant ne corpora tantum,
De preda sed habere cibos uideantur amatos.
Qui dum deinde cauo consideret amphitheatro
Adducunt Mammem, dimittitur ursa nouelle
Seuitie mentita minas, que carcere postquam
Processit cauee celique nitore potita est,
Mammem leta quidem predeque petebat amore
Seuitie memor antique, tamen inscia rerum
Iam metas emensa uie, stupet ora beati
Conspectumque uiri. Nam quod temeraria uenit
Excusat prostrata solo, ueneranter adorans
 Bestia, quem tantis hominum dementia damnat.
Post pardum laxare iubet: fera concita Mammem
Obsequium latura petit, collumque beati
Martyris amplectens, ulnis premollibus ambit,
Sudoremque sacri detergit corporis, ergo
Seruitio deuota fouet, quem sternere iussa est.
Possumus hinc etiam meritum perpendere sancti,
Nam dum primus homo, Domino plasmante, creatus
Staret imago Dei, peccati et criminis expers,
Illa potestatis gaudens insignia prime
Percepit donante Deo, quo cuncta creata
Orbis in obsequio solus subiecta teneret.
 Postquam colla animo subterit dura superbo
Deseruitque Deum, Domini non seruus haberi
Sed magis ipse uolens dominatum indignus adire,
Hinc collata prius cepit fugitare potestas
Cunctorum, qui nuper erat sublimis honore,
A cunctis patitur, iam factus apostata, penas.
Hanc sancti pestem primi fugere parentis
Atque humili uirtute animi, medicamine Christi
Suscepto, primi meruere insignia iuris.


CAPUT XXI. Quomodo capto ad interficiendum eum leone, ille quem prius uocauerat ueniens, uocem sit imitatus humanam.

Ut Mammem nullo uiolari uulnere iudex
Conspicit: Ite, uiri, totis conatibus, inquit,
Lustrentur montes, siluis sint retia, totis
 uallibus insidie, cunctas peragrate latebras,
Egregium donec sistatis in urbe leonem
Qui uires animis acuat, qui uiribus iras,
Qui primo Mammis commisceat ora furore,
Et ne preceptis angustia temporis obsit,
En uobis spatium bis denum cedo dierum.
Mox iussis famulantur, eunt, mirique repertum
Roboris alta citi ducunt ad tecta leonem.
Preses adesse feram dictis ut pluribus audit
Inclusam caueis, ornent iubet amphitheatrum.
Tertia deinde dies certo dum tempore surgit,
Procedit, monstrumque iubet dimittere sancto.
Dum timefacta manus, dissoluere uincula tardat
Nam leo seuus erat, descendit montibus altis,
 Cui martyr pridem dederat precepta uocato:
Urbem adiens, nullum lesit sub menibus urbis;
Per patulas festiua fores spectacula luctum,
Non risum laturus adit, mox ora beati
Intuitus Mamme, uocem, mirabile dictu!
Induit humanam, primumque his uocibus usus:
Salue cultor, ait, summi uenerande Tonantis,
O natura hominis sancto Spiramine plena
Plena simul meritis uite, tibi denique iussu
Cogimur angelico, nature munera contra,
Humanos proferre sonos, seruitur honori,
O pastor dilecte, tuo: nam quod minus ipsa
Dat natura, fides itidem tua magna meretur.
Tu pastor, tibi nos equum seruire libenter.
Miremur uirtutis opus, doleamus iniqua
 Facta hominum: laudat brutus bene facta magistri
Concesso sermone leo, meritisque fatetur
Hunc sancti uenisse uiri; doctoris amore
Non turbas, non arma timet, seruire paratus
Exitium tolerare cupit; nos omnia contra
Ultro doctorum miseri bene facta silemus.
Fingere falsa libet, serimus uel facta libenter.
Scire quidem uolumus, sed plus iuuisse laborem
Quam doctoris opem; probris lacerare magistros
Iam pauci metuunt; multi non frangere portas,
Sed struere insidias polluto pectore gaudent,
Hos canibus porcisque pares sententia Christi
Sancta uocans, iubet hos fraudare nitela [a 1Kb] .


CAPUT XXII. Qua seueritate ianuis clausis Iudeos gentilesque prostrauerit.

Postquam uerba leo uolitantia fine peregit,
Ostia cuncta loci clauduntur celitus arcta
Obice, ne facilis miseros fuga demere posset
Quin omnes unum paterentur seuius hostem.
Protinus horribili prosternere cuncta furore
Ingreditur, tinguitque hominum rabida ora cruore.
Dentibus hos lacerat, seuis secat unguibus illos,
Impulit hos currens casuque peremit amaro.
Illos morte timor subita prosternit inertes
Casibus et uariis, pariter gentilibus instat
Iudeosque premit; prostratis omnibus ergo
Solus ab exitio preses paucique ministri
 Mammetis iussu dilata morte feruntur
Immunes, optata uiro ne passio desit,
Ipse parat uitam tormenta parantibus, ipse
Palmam morte petit. Iudex, ut crimina nondum
Finem habeant, uiuit. Numerum quis scire cadentum
Millia uel ualeat, passim cum frusta per omnes
Sunt dispersa gradus? longe ceruice reuulsum
Rore caput rubeo commista strage natabat;
Abscissas aliena manus ad corpora iungi
Cernere erat, truncos gemino sine poplite ferri,
Cunctaque membra loco uel cesa carere priori,
Saucia uel remanere suo; tantusque repente
Sanguis ad indicium facti terroris ab oris
Cedis iit plenis, ut flumen abire putares
Littoribus; ueluti summis cum montibus ingens
 Grando cadit, mixtisque simul tonat imbribus ether:
Tum collecta imas descendunt flumina ualles,
Saxa trahunt, siluasque ferunt, totaque uagantur
Planitie agrorum, gemitus dat rusticus imo
Pectore: non aliter cesorum membra feruntur
Sanguine rapta suo. Plebis spectacula talem
Finem habuere male. Mammes uocat inde leonem,
Et mandat propriis celerem se condere lustris.


CAPUT XXIII. Quemadmodum sanctus Mammes leonem mire superauerit crudelitatis.

Presidis ira tamen tali nec uulnere plebis
Tacta capit requiem, uerum ne euadere possit,
Induratur adhuc, Mammemque furore uocatum
Alloquitur prisco: Mammes, libamina diuis
 Aut deuota dabis, pena aut moriere cruenta.
Respondet martyr: Miror te demoniorum
Participem, tentare Dei post talia seruum.
Nam Dominum cognosco meum, qui linquere memet
Nunquam, credo, uolet; uos contra uindice flamma
Quos facit impietas Dominum scelerosa negare,
Quique deos colitis, ligni lapidisue metallo
Quos manus artificum uano compegit honore,
Damnabit, stringetque reos sententia mortis.
Preses ut irato percepit talia sensu:
Noris, ait, nostro retineri iure leonem:
Seuior ille tuas discindet, friuole, carnes,
Si mea iussa animo ducas temnenda superbo.
Ne dubita, uinceris enim. Tum talia Mammes:
 Que facienda putas, tandem fecisse licebit,
Si modo quod memoras celeri compleueris actu.
Continuo stadium preses petit, et iubet illum
Qui mire uirtutis erat, laxare leonem,
Quem dudum spatio iussit quesisse dierum
uiginti, captumque sibi iam credidit esse
uincendi auspicium. Mammes fera iussa uomentem
Increpat, et dictis miserum mordacibus urget:
Impie, uane, miser, maledicte, insane, profane,
Iussa patris Satane sequeris, que mente maligna
Sunt facienda tibi, temet uincemus et illum.
His dictis magno mittunt clamore leonem.
Protinus adueniens sanctum fera, ut alta tuentem
Dicentemque Deo laudes meditamine forti
Perspexit, pedibus supplex prostrata, beatas
 Lambebat plantas, ueniam pro crimine poscens.
Ut Scriptura refert, contra precepta Tonantis
Consilium, ratio, sapientia, nulla uoluntas
Preualuisse potest; frustra tormenta parauit
Preses, ubi Mammem Domini pia dextera texit.


CAPUT XXIu. Qualiter a populo lapidatus illesus permanserit.

Ista uidens populus fremitu uultuque minaci
Murmura longa ciens, celsa tum uoce uirum uir
Hortatur, penas inimico a sanguine sumant,
E medioque magum seuo cruciamine tollant.
Continuo ad lapides animo feruente legendos
Oppositas rupere moras, fit grando sine imbre,
Saxa uolant, sanctumque ruunt super aggere facto.
 Gaudentes abeunt, sese uicisse putantes,
Sed potius uictos rerum docet exitus ipsos:
Nil nocuere quidem tanto sub turbine Mammem,
Se uero eternis damnarunt crimine penis.
Post modicum Mammes, ut facta silentia circum
Sensit, ab aggesto surgens illesus aceruo,
Discedit, laudes Domino gratesque frequentans.


CAPUT XXu. Quomodo uoce uocatus superna pro inimicis deprecatus in pace quieuerit.

Pergenti, sudum dimissa per era uenit:
uos aiens, ascende, uirum sanctissime Mammes,
Ianua te celi paradisi et claustra patenti
Excipiunt gremio, gaudet te Christus adire,
Quamque tibi portat tandem meruisse coronam.
 Iam propera, sanctus quem Flatus ubique gubernat,
Angelicos cernes misso certamine ciues.
Hic Dominum laudans, orat mox talia Mammes:
Hec illis dimitte precor, nec reddere iudex
Que fecere mihi, districto examine queras;
Talia qui mandas, exaudi talia clemens,
Atque animam permitte meam cum pace reuerti
Ad requiem quandoque suam post prelia mundi.
Dixit et etheriam conscendit spiritus aulam
Liber in eterno semper mansurus honore.
At somnus sancte conclusit lumina carnis.
Semina que lacrymis Mammes infusa ferebat
Messuit hic fructu gaudens, qui flebat eundo
Fert ueniens plenos letus mercede maniplos.


CAPUT XXuI. Quod ceteros sanctos non solum uita, sed et uirtutibus equiparauerit.

Iam quia Mammetis uitam finemque beati,
Deformi sermone licet, tamen ordine quodam,
Clausimus, ad laudis cumulum licet addere quedam
Dona quibus Domini serui quoque facta fidelis
Narrentur, mercesque humili sit plena pete
Munera de proprio sacre superaddere laudis.
Quem non sanctorum Mammes pietate fideque
Moribus et signis, nec non certamine forti,
Aequiparet? sanctos cuius tibi uita priores
Sancta representat, cunctorum facta resignans:
Simplicitas primi semper pastoris in illo,
Longeui pia uita Enoch, perfectio Ne,
Lot sacra sedulitas, Abraham credula uirtus,
 Isaac cautela patris, benedictio Iacob,
Consilium Ioseph, sancti sapientia Moysi,
Gratia tum Samuel, patientia fertilis Iob,
Pax Idida magni, dilectio mutua Dauid,
Ardor apostolicus feruorque propheticus eque
Quodque suum tenuere locum; miracula uero
Tam manifesta dedit quam sunt duo lumina mundi,
Ex quibus ad tanti laudem famamque patroni
Quedam pauca libet ueterum componere gestis,
Ut liquido agnoscas cunctorum dote piorum
Hunc nituisse uirum. Prior in deserta uocatus
Est populus, legemque Deo donante receptans,
Pellibus et tabulis tentoria sacra parauit:
Sic Mammes deserta petens, dum construit edem,
 Donum euangelici meruit uenerabile libri.
Huic instar Salomonis, amet quodcunque petendum,
Celitus annuitur. Mammem sacra dicta legentem
Attonite stupuere fere, mirabile dantes
Doctori obsequium; Samsoni ex ore leonis
Ut dulcedo data est. Propriis in menibus hostes
Elisei sectator alit. Quod agrestia parent
Tam tritum est sanctis, ut non sit ferre necesse,
Nec mirum quod stulta magum sententia dixit,
Belzebub Dominum si gens Iudea uocauit
Cumque tribus pueris, mundi simul idola temnens,
Clauditur ignicremis flamma feruente caminis.
uerbera cum Paulo tolerat. Sectatur utrosque
In penis, itidem uincens sectatur utrosque
Unguibus hic fossus, serris est tortus Isaias;
 Eliam corui, Mammem pauere columbe.
Ut Ionas ceto uiuus sorbente repertus,
Sic Mammen seruare fere, non ledere possunt.
Opprobrium Elisei geminis deletur ab ursis,
Et leo Mammetis strauit seuissimus hostes.
Ut bruti Dominus linguam reserauit aselli,
Ne populi exitium uates tractaret iniquus,
Humana sic uoce leo Mammetis honorem
Predicat, ut tali saltem doctore cruentus
Resipiat iudex. Lapidum quoque grandine pressus,
Cum Paulo Stephanoque Deum pro talibus orat,
Exemplum morientis habens, in corpore Iesu.
His aliisque Dei clarissima dona ministrans,
 Ad regnum celi, sanctis per secla paratum
Omnibus, eterna tandem pietate uocatus,
Pace Dei fruitur summa, sine fine beatus
Illic sancte tui Mammes memor esto pete,
Augia quem felix Strabonem nomine nutrit.



STRABI HYMNUS IN NATALEM SANCTI MAMMAE.

   Laudem beati martyris
Ad Trinitatis gloriam
Sancte canamus supplices
Que dat coronam testibus.
   Aduersa mundi pertulit,
Calcauit eius prospera.
 Mammes Tonanti reddidit
Quod pro reis hic passus est.
   uirtute, uita, moribus,
Sermone iucundissimus,
In caritatis gratia
Semper manens ditissimus.
   Spernens opes cum casibus
Mundi, supernis institit.
Liber caducis exiit,
Nil ambiens ex infimis.
   Mitis domans immitia
Illisque promens mystica,
uiuebat inter bestias
Quo ciue gaudent angeli.
   Adiutus armis spiritus
 uicit furores principum,
Seui draconis conterens
Sacris caput conatibus.
   Magni fauor preconii
Debetur isti martyri,
Cui Christus esset uiuere,
Lucrum resolui maximum.
   Mansit fides in pectore
Spes mente felix, integra
His maior illum caritas
Intus foris possederat.
   Exsultet omnis supplicum
Cetus sereno gaudio,
Huius patris suffragia
Pronis rogando cordibus.
    Te martyr, ergo, quesumus
Mammes, faue poscentibus
Sacro precatu protege,
Quos instruis certamine.
   Impende curam dapsilis,
Aufer malum placabilis,
Confer boni solatia
uite parando premia.
   Sit Trinitati gloria,
uirtus, honor, per secula
Que nos beatis martyrum
Semper iuuet suffragiis.
      Amen.



WALAFRIDI STRABI FULDENSIS ABBATIS OPERUM OMNIUM PARS TERTIA.---CARMINA.






DE uISIONIBUS WETTINI [a 1Kb] *



PRAEFATIO AD GRIMALDUM CAPELLANUM.

 Domino Patri, uereque felici, et purissima sinceritate uenerando GRIMALDO capellano, WALAFRIDUS STRABUS eterne beatitudinis in Saluatore mundi salutem.

Ex quo, Pater beatissime, familiari quadam pietate exiguitatem meam dignati estis agnoscere, sedulo tenaci memoria amplexabar, cuius presentiam summo ardore sitiebam, sicut et hactenus ago. Licet enim longa interiecte telluris spatia sequestrent, uasti montium et saltuum dirimant anfractus, animo tamen spiritali igne estuans, quamuis absens, assidue uestros quasi quoddam speculum intueor obtutus. Denique iussu Adalgisi uenerandi Patris in Domino, uisionem Wettini propinqui uestri [b 1Kb] , quam beatus pater Hetto [c 1Kb] urbane facundie, mellifluis floribus  adornans, prosaicis uerbis doctissime composuit, uersibus hexametris furtim exemplare coactus sum. Ideo nulli hoc ut placeat exhibeo, tantum illius uoluntati satisfeci, et maior erat obedientia quam facultas. Sciebam etenim quia qui spiritalibus uiris obtemperat, nunquam errat. Et si in pedum mensuris et synalepharum positione fefelli, contra nullum luctamen inibo, quia ad rumusculos [d 1Kb] spargendos non egi, sed potius ob propositi mei conseruationem. Quippe cui nec etas ad talia competit, nec scientia suppetit. Scintilla quedam inest et eget fomite.

In hoc autem primitiuo carmine nec tempus morosum ad cautelam concessum est, nec proprii sermonis habui potestatem. Arbitror autem quod si per campos darentur uagandi inducie, quiuissem fortasse  ramusculos aliquos decerpere, quibus mea rusticitas  aliquantisper tegeretur. Unam itaque ob causam impossibilitatem superauit uoluntas. Comperimus etenim quosdam esse qui hoc nil amplius uanis somniis diiudicantes, nec habere aut credere aut audire dignantur. Hanc autem presumptionem ut audierint, turgentes assumunt in manus, auidique uitia quibus redundat rimantes, uelint nolint, ipsum quod oderunt inuenient, dum quod sitiunt quesierint. Compulsum tamen me sciant in hoc prorupisse, et quasi stimulis plerumque impulsum scriptitasse. Sed propter amorem eius qui hec uidit, et ista fieri desiderauit, et me hec fiducia animauit.

Quapropter, beatissime Pater, queso sanctitatem uestram ut emendare dignemini quidquid in hoc pittacio censura uestra aptum correctioni uel a uero  discordans deliberauerit. Necesse enim est ut Erlebaldum dominum et Tattonem preceptorem meum hec res non lateat, quia fas non est monacho suum quidquam celare abbatem. Si itaque considerantes nimiis nacti fuerint sordere mendaciis, statim pungent, non palpabunt. Et, ut uereor, qui pene octauum decimum iam annum transegi, dignis uerberibus uapulabo. Optime enim hac arte, sicut et in aliis imbuti sunt, sed minus diligunt. Ideo defendere dignemini utilitatem meam, et huius scedule infirma tueri. Quedam etiam nomina in contextu occultata, qui diligenter inuestigauerit, istis uersibus impressa reperiet. Bene ualentem, et Strabi memorem, te Deus omnipotens in eterna felicitate conseruare dignetur, sanctissime Pater. Amen.



INCIPIT LIBER.



Oratio ad Christum.

Christe, nouum qui pascha mihi concedis agendum,
Suscipe dona precum, laudisque salubria nostre
uota, uoluntatem potius quam dona requirens.
Quantum posse dabis, tantum sum uelle paratus
Cum tua maiestas uelle atque ualere ministret.
Te precor, alme Deus, pueriles disiice ludos,
Et fermenta tui placida insere dogmatis, ut sit
Blanda mihi dulcisque Patris sententia, cuius
Iussa sequor, ne dorsa fero lacerare flagello
Incipiat carmenque animo reprobare citato.
Non aliunde quidem primum componere carmen
Disposui quam, sancta sequens precepta priorum,
Primitias deferre Deo, cui cordis in ara
Fertur adeps, sancte cum laudis odore litatus.
 Iesu Christe, crucis rogo per merita alma sacrate
Atque resurgentis per maxima festa Leonis,
Cuius adest hodie festum uenerabile cunctis,
Ut me digneris uitiis mundare nefandis,
Ne quod uoce probo, hoc nostro damnetur in actu.
Quid loquar ulterius? mundi miserere, Redemptor,
Perque potestatis numen succurre triformis.


De abbatibus Augiensibus.---Hettonis pueritia, prefectura, mors.

Rhenus ab Ausoniis quo ducitur Alpibus, equor
Miscet, in occiduis diffusus partibus, ingens
Illius in medio suspenditur insula fluctu,
Augia nomen habens, iacet hanc Germania circa.
Hec solet egregias monachorum gignere turmas.
Primus in hac sanctus construxit menia presul
 Pirminius, ternisque gregem protexerat annis.
Huius quisque uelit sanctorum cognoscere uitam,
Ipsa sepulcra petat, satis ipse probabit in Hornbach.
Postea septennis presedit cursibus Eto;
Tum sequitur binis laudandus Geba sacerdos,
Bina Ermenfredus tum lustra peregerat abba,
Sydonius ternis denisque ibi prefuit annis.
uicenos binosque receperat inde Ioannes;
Quinque Petrus sortitur item uenerabilis annos,
Quattuor inde tulit Waldonis lustra potestas.
Tempore sub quorum iuuenis uelut aurea surgit
Stella, tenebrosum citius uulganda per orbem:
Cenobium quinquennis enim Insulanense petiuit.
Nec latet urbs homines in uertice structa leuato,
Sed neque testa subit modium; peregrina uolando
 Tanti fama uiri regales uerberat aures.
Post rapitur, non sponte, foras de carcere charo,
Et qui liber erat, fit, libertate soluta,
Pastor ouile tuens, cuius pars magna, profanis
Actibus insistens, Christi de ualle uiauit.
Prouida quippe Dei talem sapientia Patrem
Constituit, qui cuncta sacris sub legibus arcens,
Rure tenus destructa nouat, geminamque ruinam
 Eleuat, inque Dei uarium transmutat honorem,
Interiora medens atque exteriora reformans.
Cuius ad ingenium nullus mihi sermo redundat
Narrandum, quando specialis in orbe refulsit
Doctus in incultis iaciens sacra semina sulcis;
Largus in auxilio, uita probus, aptus amori,
Iustus in arbitrio, arte sagax, perfectior actu;
Quid moror ista canens, cum possim iure fateri
Me nescire alium qui compensetur ad istum?
Cogitur interea monachorum pastor haberi:
Discipulus dudum, disponitur ipse magister.
Carceris ipse fuit custos, quo sepe cupiuit
Finitimum exspectare diem, tum morte reuicta
Perpetuaque frui, Christo donante, corona.
uocibus in septem si promat uerba palatus,
 Non erit ulla tamen narrandi cuncta facultas,
In quibus immensum perfecerit ille laborem,
Quidquid erat Christi per ouilia iure regendum
Fecit, et assidua constanter pace salutem
Christicolis statuit. Regali munere fultus
Dirigiturque maris trans equora uasta profundi
Grecorum ad proceres, scopulisque illisa carina,
Fudit onus cunctumque uirum, sed presul ab undis
Seque suosque, manum Domino prebente, recepit [a 1Kb] .
Nulla maris post hec rabidi discrimina passus,
Sed potius recto cursu fatisque secundis
Argiuum responsa rato tulit ordine Francis.
Denique longa tulit postquam fastidia, cepit
Mente sub obscura refugus tractare recessum
Ordine de tanto, ne captus amore tenendi
 Linqueret eternum cui semper munus inhesit.
Anno igitur decimo Ludouici Cesaris, atque
Bis cessere nouem illius tunc ordinis anni,
Sexaginta quoque etatis iam tempora clausit,
Morbus in exitium traxit lethale patronum.
Ille dolor dilectus erat, carissima febris,
Mors contempta, fuge hec occasio prima patebat;
uenit adoptiuum redeundi in carceris antrum
Tempus, ut alterius contemplans ora iubentis,
Quod prius iniunxit, iam tunc seruaret agendo.
Soluitur ex onere, atque sibi subiecta refutat,
Perfruiturque quiete silens feliciter exin:
Fare precor, quicunque uelis, quesitor honoris
Quod tibi munus erit, cuius mala fama cerebrum
Turbat et hanc famam durissima pena sequetur?
 Conspicis ecce meum dulci rumore refertum
Pro nichilo duxisse uolans et inane fauoris
Molle decus, multumque uiris miserabile iustis.
O ne magna dies damnans inhonoret, honores
Spernite, per normamque sacri resipiscite Patris!
uersibus in paucis Hettonis gesta parumper
Depinxi, breuitate tamen maiora potestis
Nosse sub inuidia si mens non uestra grauatur.


De Erbaldo et eius electione in abbatem.

Musa soror, maiora refer celerique uolatu
Pange melos, laudisque facem generisque latebras
Cuius ab exortu Hettoni traditur heres.
Est famosa tribus que legum docta per artes
Promeruit primo populi sedisse senatu,
Iudicioque bonas iusto discernere leges.
Illius e medio surgit generamine proles,
Dicitur Erbaldus, uerso sermone uir audax.
Post septem denosque petit uenerabilis annos
Insulanense solum, sociatur fratribus illis
Atque magisterio Hettonis traditur almi:
Quo monstrante, sacris non parua ex parte libellis
Imbuitur, uarieque uetant ne traderet artes
Septenas cure, antiqui quas auribus indunt
 Nobilium; namque illa refert scriptura Ioannis
Ante retroque animalia sancta oculata fuisse;
Sensus adest: Sic doctus homo ex ratione biformi,
Ante superna, uidet, retro terrena, cauetque
Hac ex parte foret ne clauso lumine cecus.
Mittitur ad quemdam, socio comitatus, ab inde,
Cuius multa uiret sapientia dogmate, Scottum [a 1Kb] ,
Quem dixi socium, carmen perquirit abundans,
Nam uitam meta et uires in morte triumphat.
Nunc incepta sequar, post pauca parabor ad illud.
Denique post reditum luxit perfectior actus,
Moribus ardor inest, sermone fidelis amor stat;
Fulget in ingenio uerax, probus, aptus, honestus,
Norma boni, equa fides, dilectio sancta sub ill
Innumerisque bonis nituit, que cuncta sub ista
Non possum breuitate sequi, ne audire recuses.
 Hec Hettonis erant postquam iactata per aures,
Approbat ipse suo passim moderamine uera
Esse satis, secumque uehit per terga liquentum
Camporum, fluctusque secant, Argosque penetrant,
Diximus ut supra, redeuntque Augense sub antrum.
Ergo ubi Hettonis silet argumenta potestas
Per multa, alteriusque licet dum iura leuare,
Iam precis arte patet, curritque per ora uicissim
Erbaldo debere dari his in menibus arcem.
Annuit ipse Deus, cunctos qui mente sub una
Hoc uoluisse dedit, pastori mandat alendas
In tellure ferax que gaudet fruge bidentes.
Tum perfecta magis Domino seruire uoluntas
Incubat, insignemque uirum uota optima produnt.
 Mentis in occulto quantum prius esse benignus
uellet, in adiecta poteris bonitate probare.
Dicam equidem quid in antiquis donasse figuris
Hinc agnosco Deum ueteres recolendo prophetas.
Helie successit enim uenerabilis ille
Heliseus, uectumque leues affatur in auras;
Spiritus oro tuus mecum duplicetur; at ille:
Grandia, nate, petis, fiat tamen ipsa uoluntas.
Maxima Hettonis nituerunt facta per orbem,
Si quid adesse potest, tamen exsuperatur ab isto,
Qui solita uirtute potens pariterque benignus,
uirtutum custos, uitiis seuissimus hostis
 Ex etate fuit puerili ipsam usque senectam.
Quam pulchre et digne multumque insigniter heres
uernat, uterque Pater uitaque graduque beatus!
Hic pater ante fuit, modo filius, astat, obaudit,
Per natumque regi proprium uult corde paterno.
Filius iste prius, ductor patris esse iubetur,
Et tamen intendit qua se sententia docti
Iam senioris agat, sequiturque per omnia pacis
Congeries, iungitque gregem concordia prepes
Pastorum, nullumque dolus, nullum ira lacessit;
Res laudanda quidem pacis innata magistris:
Omnipotens, uite, pacis lucisque repertor,
Ambobus uitam per secula multa ministret.


De uettino et eius etate.---uisio demonum armatorum. Angelus demonem fugat. Orationes poscit Wettinus. Angeli consolatio et consilia.

 Spiritus alme ueni, nostreque adiungere Muse
Unius ut uitam prestanti fine capessam.
Perge Camena, uirum quem supra, tolle, reliqui,
Nam Wettinus erat celebri rumore magister,
Artibus instructus septem de more priorum,
Cui fortuna dedit scholis adnectier illis
Quis gaudere solet nitida et lasciua iuuentus.
Sed tamen, exterius quantum discernere nostrum est,
Moribus in castis uitam mediocriter egit,
Laudibus ex hominum multas uulgatus ad auras.
Hic igitur postquam Dominus descendit ab alto
Carnis in hospitium sexto quater atque peracto
Octingentesimo rapidis discursibus anno [b 1Kb] ,
Undecimoque pii Ludouici Cesaris, et dum
Sexies Octimber [october] declinat quinque diebus,
 Adfuit illa dies que septima in ordine constat,
Ut sibi moris erat, quemdam pro corporis haustum
Prosperitate tulit, quod tunc non solus agebat;
Adduntur socii reliquisque salubriter actis,
Ipse noua ingentes patitur grauitate dolores,
Indigesta uomens, dapibusque in corporis usus
Sumendis fastidit ali: iam uenit ab ortu
Prima dies, multusque parum discesserat angor;
Tum reficit non cepta tamen fastidia linquens,
Nec tractauit in hoc ullum se ferre periclum
Mortis, ad hanc uitam quando cibus ille animauit.
Tertia lux oritur noctisque rotam Hesperus affert,
Colligitur mixtura uirum, residetur ad escas;
Tum fratri: Non mensa placet, non pabula prosunt,
Cedo locum, compellor enim feritate doloris
 Strata uidere mea, hec aliam portate sub umbram.
Tolluntur stramenta aliamque feruntur in edem,
Contiguam celle quam cenatum ante petiuit.
Ergo ubi membra suo componit languida lecto
Conclausis oculis penitus dormire nequibat,
Spiritus ecce doli foribus processit apertis,
Clericus in specie, frontis latuere fenestre,
Ut nec signa quidem parui uideantur ocelli;
Iam manibus tormenta gerens capitique propinquans,
Magna sub ardenti complectens gaudia corde:
Cras torqueris, ait, meritumque rependitur omne.
 O mens orba hominum, quo te deducere cecum
Expetis, et cuius retinentur sidera septem
In palma, hunc inimicitia auersaris amara,
Et cum luce cares, tenebris circumdaris atris,
Ille feroxque, rapaxque, minax, mendaxque, sagaxque
Finibus insidians fundo te tinguit auerni,
At Dominus si ductor erit, transmittit Olympo.
Ille igitur dum tanta minans promittit inermi,
Turba cateruatim piceum comitata magistrum
Affluxit, totumque locum tetro agmine supplet,
Armati uelut in bellum curruntque per aulam,
Structuri angustum penalis carceris antrum
Nulla relinquentes fugiendi dona pauorem.
Hic locus insinuat Solyme quod dixit iehsu:
Ecce dies uenient, et tu circumdata uallo
 Laberis usque solum, gladio mactabitur infans,
Et lapis esse super lapidem hac strage uetatur.
Urbs animam, lapides tractatus nempe figurant,
uallus in angorem positus dignoscitur esse;
Destructor nam demon erit, destructio finis,
Euenit hoc illi qui notum spernit Iesum.
His actis timor opera [F. ora] premit, pauor occupat artus,
Spes iam nulla fuit nigram uitare cateruam,
Sed diuina cito aduenit clementia cursu,
uiderat in cella monachos sedisse nitentes
Forma quibus radians, habitusque ignotus in armis,
Unus ait, media quem sors in sede locauit;
Res iniusta patet, fugite his sedibus hostes,
Hic homo sumet adhuc huius compendia uite.
 His dictis, uelut in uallem cum lympha minator
Fertur, ab aspectu subitis discessibus agmen
Cessit, et anxietas, tandemque decorus in aulam
Angelus ingreditur fulgens in ueste rubenti,
Gressibus insistens, sermone acclamat amico:
Te, dilecta anima, hoc momento uisere ueni.
Talia dicenti recubans sermone Latino
Subdidit: Omnipotens nostris si ignoscere culpis
Dignatur, pietatis opus perfectius auget;
Sin alias, pugno concludimur illius omnes,
Impendat quodcunque placet sequimurque libenter.
Nam prima sancti patriarche fronte statuti,
Inde prophetarum collectio sancta priorum,
Sanctus apostolici demum globus ordinis, omnes
Hi genus humanum multo uexere labore,
 Nunc etiam maiora petit solamina presens.
Colloquio in medio rumpuntur uisa duorum,
Nondum uerborum, sed uisus finis habetur,
Euigilat, si quisque sibi quesiuit adesset;
uidit adesse duos, cunctis qui ad strata reuersis
Forte domum intrabant, quorum tunc unus in ipso
Cenobio prepostus erat, meus ipse magister,
Precipua bonitate uigens, et moribus omnes
Precellens, latitare uolens, sed notus ubique.
Repperit hunc aliumque domo consistere fratrem,
Accitisque cauas utrum iaculauit in aures
Quidquid in angusto cognouit temporis actu.
Palluit ac timuit, carnisque dolore remoto,
 Surgit ab excubitu pronus tellure recumbens,
In patuleque crucis distendens membra figuram:
Iam tota uirtute, uiri, prece posco frequenti,
Inquit, adorantes, ueniam deposcite nobis,
Intentas formate preces, clementia magna est.
Conspiciunt igitur tanto terrore gementem,
Cantibus insistunt, palmasque in sidera tendunt,
Cantantur septem lacrymarum carmina, nec non
Plurima psalmorum modulamina firmiter addunt,
Que tanta anxietas sibi continuare requirit.
Tunc surrexit humo, lectoque resedit anhelus,
Exposcitque legi sibi uerba nouissima sancti
Gregorii, in scripto quod noscitur illius esse,
Dialogus, quo multa bonis documenta ministris
Construxit, mortisque situs per multa serebat.
 Grandis in hoc libro perlecta est lectio fratri.
Tunc ait, oro, Patres, componite corpora terre,
Atque quiete grauem placida releuate laborem.
Et mihi quod restat spatium concedite noctis,
Corpus ut inualidum somno pascatur inani.
Postquam lassa suo prosternunt membra papyro,
Ipseque tam diros anime carnisque labores
Dum recreare cupit, celorum e culmine missus,
Angelus albato uestitu uenit amictus,
Assistens capiti, qui uisum in ueste priorem
Purpurea ostendit, iuxta uestigia stando,
Blandaque dictorum premittit uerba suorum;
Laudat et hoc studium, quod confugisset ad almum
In precibus Dominum, quod lectio sancta placebat,
Tempore quo grauiter terrens angustia pressit;
 Hoc seruabis, ait, ne pretermiseris exhinc,
In multa quoque est psalmus perfectior unus,
Cui uirtus moralis inest, post carmina constans [a 1Kb]
Septena atque decem centumque; hunc sepe reflectes,
Lectio quo legitur, psalmique canuntur aperta
ueracique fide, iucundum munus habetur;
Talis et ad Dominum utiliter deuotio fumat,
Atque serenatum hoc placat certamine Christum


Sacerdotum prauorum pene.

His igitur dictis assumens angelus idem
Infirmum, duxitque uia precessor amena.
Dum uadunt, montana uident que sidera tangunt,
Marmoris in specie pulchro commista colore,
Queque in circuitu precingens igneus amnis
 Ambit, inexhaustos tribuens intrantibus ignes.
In quo multa nimis monstrata est turba reorum,
Inque locis aliis diuersa facta sequentes
Agnouit penas, multosque recumbere dudum
Quos habuit notos: ibi maior et alter in undis
Ordo sacerdotum, prefixo stipite uinctus,
Terga dedit uinclis; que curis carne superbis
Contra quemque stetit, mulier pro crimine stupri,
Fomes adulterii est consors penalis Auerni;
Tertia cum radios semper produxerit aura
Dicuntur cedi genitalibus artubus ambo.
E quibus ille aliquos sese cognosse ferebat.
Magna sacerdotum numero pars, angelus inquit,
Lucra petunt terrena, quibusque inhiantur adherent,
 Atque palatinis pereuntia premia querunt
Obsequiis, ornantque magis se ueste polita
Quam radiis uite; pomposis fercula mensis
Glorificare parant, animarum lucra relinquunt;
Deliciis ducti per scorta ruendo uolutant;
Hac ratione alios neque se defendere possunt:
Peste fameque inopem possent solarier orbem
Si tota uirtute Deo sua lucra referrent.
Hanc summam mercedis habent, qui talibus instant
Rebus, ut eternam capiant in finibus iram.


Apostrophe ad sacerdotes. Monachorum cruciatus. De episcopo opem mortuo negante. Torquetur Carolus Magnus ob impuram libidinem, inter electos tamen annumerandus. uite comitum descriptio.

O patres! si pauca addam, ne spernite, queso.
 Quid facit antistes? in ouile lupus ruit ullo
Non claudente fores, iacet ebrietate sepultus.
Pastor, adulterium in Domini committere sponsam
Qualiter audebis? Thalamum usque inducere debes
Regis, et ipse thorum prior inuasisse nec horres?
Miror auaritiam sacratum pectus habere.
Cui seruas? Resipisce, precor; non nascitur heres.
Quid cumulas? Non quippe tuo sub iure tulisti,
Sed sic dona Dei que dispensare iuberis.
Nemo bono obsistit si rectum uelle tenebis.
Quid rapis et uendis, Solymorum more, columbas?
ualde caue expulsum, Dominus ne torqueat atris
uerberibus, pompasque truci condemnet Auerno.
Cur tibi magnus eris, numerum si forte bidentum
Te recolis debere Deo signare potenti?
 Crebra sub occultum claudis suspiria pectus,
Si non damna doles, uerecundia ducat ab igne.
Cumque uidebis oues dextra tui, parte sinistra
Esse tuas, nuper ductor, nec terga sequeris,
Pro cunctisque lues patiens incendia penas.
Nolo tibi ille canat, presul sacrate, propheta
Plebis erit similis stulte peccando sacerdos.
Laus gregis esse stude, et celestia regna mereris.
uidit et horrendum ligni lapidisque opus illic
Materia exstructum, castelli more locatum,
Ordine confuso, summo atque uapore repletum
Territus his frater, querens qui mansor inesset,
Audiit inclusam monachum pro sorte cateruam
Purgandi, uariis patriisque locisque manentum.
Hos inter speciale tenet discrimen et unus
 Frater in illicitum cecidit qui crimen habendi:
Secretas cumulans iniusto pondere gazas,
Roboream ille habuit, quem plumbea possidet arca,
Iudicii usque diem dubio sub fine uomendum.
Hac se fraude duo primo armauere iugales
Saphira et Ananias, communis uasa pericli.
De quo fratre prius cuidam dum peste laborat,
Annos ante decem similis sententia uisa est,
Dum raperetur in excessu: iamque illa uetustas
Dilituit, donec memores reuocentur ab isto:
 Ille etiam cui nunc patuit, non audiit ante,
Indicat iste locus uitium, quod sepe notatur
Sepius hoc monachis magis ac magis esse cauendum,
Succidique iuuat, quod tantum pondus adauget.
O monache, esse cupis, quod te iam uelle negasti,
Diues opum, cui nulla patrum hoc documenta dederunt,
Sed paupertatem cuius pars Christus habetur.
Si uendis Christum, maneat que cerne, gehenna.
Liquisti commune bonum furtumque peculi
Eligis, haud capies communi sorte coronam.
Tu tamen, Omnipotens, proprios rege ductor alumnos.
His uisis celsum celo montemque propinquum
Aspiciunt, dum ductor ait: hac arce tenetur
Abbas [a 1Kb] ante decem corpus qui liquerat annos. [1Kb]
uentorum incursus tempestatumque furores
 uim [b 1Kb] pluuie multumque discrimen ibidem
Abluit incauto quidquid neglexerat actu.
Letus ut eterni ducatur Regis in aulam,
Deliciasque sacras sanctorum sedis in euum
Obtineat, penaque carens ubi uita sequatur.
Angelus hec addit: Quidam quod presul eumdem
Deberet precibus factisque iuuare benignis,
Ante dies multos, ceu demandauerat ipsi,
Legato ostensus, quem tunc per somnia ferre
Hortatur sibi dicta Patri: sed episcopus [c 1Kb] ille
Esse ratus soliti mendacia inania somni,
Ludendo excepit, despecto fratris amore.
Mente piger, nec corde sagax, succurrere tardus,
ui tormentorum iam nunc succumbit amare,
Sortiturque suas proprio pro crimine penas.
 Ad quem frater: Ubi quem dicis clauditur, inquit
Dixerat: Ex alia montis male parte tenetur.
At nos que paucis dedimus iam somnia uerbis,
Monstramus per uerba uiri, qui hec ipse uidebit.
Orsus, ait, dormire casa squalente uidebam
Disposito sedisse loco, quem diximus ante
Abbatem, surasque et crura cruore fluentes,
Labitur in uocem: Fili, fer dicta patrono,
Respicis hanc edem, bini coluisse iubemur
Informem socii, duo namque lauare suescunt
His comites sese nantes in gurgite thermis,
Resperguntque domum hanc lethalis pestis odore,
Ut miseri istius pellantur ab ede coloni.
Ad loca sanctorum, pete, mittat ut ille uirorum
Deposcens quod gratis agunt solatia ferre,
 Reprimere ut possit paries ubi nullus habetur
Immensum fetoris onus, releuetque dolores.
Hec, mi nate, precor, non obliuisceris hec tu.
Post hec antistes, dum cuncta ex ore ferentis
Audiit: Hec, inquit, phantasmata credo fuisse,
Idcircoque fidem uerbis non commodo fictis.
Credere que renuit, hec angelus iste resignat,
Quippe quod admonitus functis incredulus exstans,
Auxilium conferre precis tardaret egenti;
Atque ideo propriis fruitur sine munere penis.
 Denique quod paucis uisum percurrimus odis,
Ante nec audiuit qui nunc renouata reuexit,
Et uelut ad superos imo deuexit abysso.
Annuit iste locus multum pia uota mereri:
Fidere sed noli post uite tempora solui
Alterius per uerba focos quos colligit ipse
Actibus ex prauis; licet intercessio purget
Crimina multorum, tamen hac securus haberi
Nemo potest, quia quo nescit sua pondere facta
Pensentur; quapropter ego esse mihi utile dico
Quod gessi purgare prius, sua quemque sequentur. [1Kb]
Contemplaturitem quemdam [a 1Kb] , lustrante pupilla
Ausonie quondam qui regna tenebat et alte
Romane gentis, fixo consistere gressu,
Oppositumque animal lacerare uirilia stantis,
 Letaque per reliquum corpus lue membra carebant,
uiderat hec, magnoque stupens terrore profatur:
Sortibus hic hominum dum uitam in corpore gessit,
Iustitie nutritor erat secloque moderno,
Maxima pro Domino fecit documenta uigere,
Protexitque pio sacram tutamine plebem;
Et uelutin mundo sumpsit speciale cacumen,
Recta uolens dulcique uolans per regna fauore.
Ast hic quam seua sub conditione tenetur,
Tam tristique notam sustentat peste seueram,
Oro, refer. Tum ductor: In his cruciatibus, inquit,
Restat ob hoc quando bona facta libidine turpi
Fedauit, ratus illecebras sub mole bonorum
Assumi, et uitam uoluit finire suetis
Sordibus; ipse tamen uitam captabit opimam,
 Dispositum a Domino gaudens inuadet honorem.
Admonet hic hominem qui dignis moribus horas
Has seruare cupit, ne quodam crimine cuncta
Perdat, et omne probum fundat uastante ruina:
Talis aquas haurit pertuso uase receptans,
Quodque diu immisit sorbente foramine linquit.
Est labor iste grauis, malus atque miserrimus, ex quo
Semper habet damnum, nunquam mercedis honorem;
Omnibus in rebus uitam moderetur in aruis,
Qui cupit in celis regnum retinere perenne.
Illic magnificis conspexit munera pompis
Demonis in manibus, iam presentanda parari
Pallia, et in uasis auri argentique metallum,
Et lini obsequitur candentia fila caballus,
Plurimus hunc ornat species fulgentis habene.
 Tum rogat hec cuius hominum de parte uenirent,
Quidque figurarent. Tali sermone rependit
Angelus: Hec comitum sunt per diuersa manentum
Regna soli, iniuste legalia iura regentum,
Quatenus huc ducti inspiciant quod cuncta rapinis
Collegere auidoque minores ore uorabant.
Nomina quorumdam manifeste protulit ex his,
Dixit et hec nunquam finiri dona, priusquam
Quisque sinum in proprium preuentus morte receptet
Quidquid ad hospitium eterne transmiserat aule.
Quam uero horrendo comitum sermone profanam
Intulerit uitam, nullus narrare redundat:
 Non scelerum ultores Satane, sed habentur
Illorum quidam multis stringendo periclis
Afficiunt homines, iustos damnare reosque
Iustificare uiros, contempta lege, solentes:
Furibus adnexi uitiumque per omne sodales;
Muneribus capti, qui pro mercede futura
Nil faciunt, sed cum quedam sub lege cercent
Debita iustitie, furiunt pietate carentes.
Ardor auaritie nescit concedere quidquam,
Sed totum extorquet totumque ad tartara mittit,
Accumulans iram cum uenerit hora furoris.
Iustitiam nunquam uitam querendo beatam
Impendunt, et quam gratis prebere uidentur,
uenalem portant animam pro pignore dantes.
Iudicio quosdam iam nunc succumbere dixit,
 Dixerat ut Dominus de non credentibus olim:
Iudicium sumpsit quicunque incredulus exstat.
Iam satis est dictum: felix qui corde reseruat,
Ne sit amor nummi maior quam mansio celi.
Grandi abundantes subito comprendet egestas.
O comites, cuius comites perpendite sitis!
Christus ait: Quicunque polum conscendere querit,
Debet in angusto gressum configere calle.
Seruus item mortis uestigia lata sequendo
uergit in eternum miseris ploratibus ignem.
Omnia mittantur, nunc tristes leta tenebunt,
Quos gaudere libet, tristes tundentur in umbras.
Quod placet ingredere, est melius tunc leta tenere.


Sanctorum preces pro fidelibus. uisiones sanctorum defunctorum. De martyrum et uirginum sede. Angeli oratio ad Wettinum. Responsio Wettini. De angelo custode. Recedit a uitiosis.

uidit et innumeras diuerso sorte phalanges
De monachis, gradibusque aliis, populique senatu,
De uariisque locis longe patriisque remotis:
Hos gaudere hilares, illos frendere gementes;
Hos paradisus habet, discindit tartarus illos.
His uisis multisque aliis que scribere longum est,
Queque stylus currens stricta breuitate relinquit,
Ducitur ad quedam prepulchre menia sedis,
Que naturali consistere mole ferebat.
Hoc opus immenso nituit splendore, coruscans
Arcubus, effulgens uariisque ornatibus aureis,
Argentique gerens multum structura metallum,
 Prebuit arte oculis anaglyfa pascere mentem
Menia, que tantum latam longamque tenebant
Mensuram, pulchrumque statum mirabile factum,
Altaque per uolucres pandebant culmina uentos
Quantum nulla potest intentio mentis in uisum 
Claudere tractandi, nec quis sermone fateri
Aut operi tanto ueracem optare staturam,
Aut decus excellens ueris disponere uerbis.
Hec cernunt fratrique sacer tunc angelus illi:
Cras migrabis, ait, uite confinia linquens
Terrene, tamen interea certabimus ambo
Pro pietate preces sanctis prosternere Christi,
 Ut uel parua tuis fiat concessio factis.
Inde beatorum parili uenere uolatu
Sedes usque sacerdotum, quis fulgidus ordo
Captat onus meriti, iugique potitur honore?
Angelus: Hos, inquit, secum Dominator opimis
Ditauit meritis, ideo enarrare coronam
Nemo potest qua quisque nitet cui Christus obumbrat.
Et quibus officia ornatas prebetis ad aras,
Hos rogitemus apud Dominum intercedere pro te.
Tunc pedibus uenerandorum subnixus uterque
Unius illecebras precibus releuare precatur;
Nec mora sanctorum pariter consortia surgunt.
Aggressique thronum Christum petiere iacentes
Ut potius laxare uelit quam digna referre.
Tum reboat de sancta uox testudine dicens:
 Debuit exemplis multos incendere fratres,
Sed torpore madens desiuit ferre laborem.
Hinc responsa silent, uocemque emittere cessant.
Angelus hec inter, fraterque in parte steterunt
Eminus, et sancti sedes cum pace reuisunt.
Ipse Dionysium, Hilarium sanctosque ferebat
Martinum Anianumque suas cognosse fenestras.
Qualiter agnouit, quos nunquam corpore uidit?
Sed sperare datur quod uel sermone beati
Hec ducis audiret, uel que sibi gratia cuncta
Monstrarat, quosdam faceret cognosse silentes.
Tunc hortante iterum gressum ductore retorquent
Ad sedesque uiam nitidas pressere resumptam,
Gloria martyribus qua pollet opima beatis.
Credere non poteris speciem numerumque quot essent.
 Hos, ait, inuictus tulit hec in regna triumphus.
Hos etenim terris celesti laude tenetis,
Hos precibus commissa suis tua soluere sanctis
Poscamus, statimque sacra ad uestigia sese
Proiiciunt, citiusque sacer consessus ab inde
Surgit, et ante Dei auratam prosternitur aulam.
Dimitti peccata rogans, uox sede recurrit.
Si quos praua docens peccati felle fefellit
Deque uia in preceps illex commisit abire,
Hos iterum reuocet, soluentur debita gratis.
Inquiruntque modum quo crimina soluere possit,
Qualiter ex aliis praue miserabile uirus
Doctrine eximeret. Tum uox processit ad illos:
Conuocet hos omnes quorum per inania mentes
Dogmata peruertit, nocuit uel in actibus unquam,
 Aut quibus exemplum dicti uel prebuit actus
Quo uitam moresque suos corrumpere possent,
Et se sternat humo, dicatque per omnia sese
Esse reum, gessisse male et docuisse pudenter.
Sic ueniam exposcat, statimque astantibus addat:
uos precor, o nati Domini, per numina summi,
Per sanctosque uiros, addens, animasque beatas
Celicolasque omnes repetat, ne crimina quisquam
Hec uestrum tradatque alii faciensue docensue.
Et patet alterius quantum qui polluit actus,
Desipiat uel in exemplo seu dogmate prauo
Qui malus est, multos secum inuitare suescit;
Et tamen e cunctis scelerum commercia sumet,
 Infelix sua ferre nequit, maiora requirens.
Interea a longe bini de parte steterunt,
Ecce Sebastianum magno splendore micantem
Atque ualentinum specie cognouit aperta.
[a 1Kb] Inde etiam auerso ducente, cateruas
uirgineas adeunt, ubi splendor luce corusca
Summus adornauit nitidis consessibus ipsas;
Sunt, ait, he sancte quarum sub honore Tonantis
Nomina diuinis colitis famulatibus, ipsas
Pro longa ad Dominum uita premittere presta.
Sic ait, et pedibus sese prosternere certant,
Protinus assurgunt, citiusque ad limina pergunt
Celsa throni longam fratri deposcere uitam
Sed prius orantes quam se prosternere possent,
Obuia maiestas Christique immensa potestas
 Eleuat inclines miro splendore nitescens,
Qualis ab humanis cerni agnoscique figuris
Nunquam posse datur; certant ut bella fidei,
Mitis ad astantes Christus dat uerba puellas
Iusta docens si recta gerat, dignumque ministret
Omnibus exemplum, reuocans ad menia uite
Quos aduersa docens eterno prodidit igni,
Tunc uester prestabit honor quod cuncta remittam.
O meritum sublime tuum, sanctissima mater
uirginitas, que casta poli terreque supremum
Imperium retines, Domino que proxima Christo,
Aeternam super astra domum inuiolata locasti:
Sola quidem celebs tantum cognomen habebit;
Et corrupta tamen si se post crimina saltem
Conuertens anima ad Dominum submissa recurrit,
 Premia certa manent, si nomine in eua carebit.
His igitur gestis facili discedere gressu
Incipiunt, itinerque suum sacer angelus istis
Prosequitur dictis: Quantis humana uolutet
Progenies uitiis, o quis narrare ualebit!
Nam licet a Domino, numerosa peste laborans,
Abscedat genus humanum Factore relicto,
Atque iugo Satane sua colla grauare suescat,
Nulla tamen tanto peccata furore Creator
uindicat offensus quam que contraria constant
Nature, quod quisque nefas uitare laboret.
Quapropter cunctos nimium certare necesse est
Ne subeat mater scelerum Sodomita libido,
Et templum Domini mutetur in horrida nigri
Serpentis delubra, quibus se degere gaudet.
 Sordida non tantum hic morbus contagia prebens
Inficit, alternas maribus dum turpiter instat,
Commaculatque animas ardente cupidine stupri.
uerum multiplici thalamum uiolare iugalem
Assolet illuuie, rabiem dum quisque sequentes
Luxurie, instinctu uiolenti demonis acti,
Nature concessa suis stimulante relinquunt
Coniugibus luxu, licitumque in stupra calorem
uertentes, Satane incedunt hostile lupanar,
Unde tibi iubeo Auctoris de nomine nostri
Ista palam referens, ut clara uoce reuoluas,
Nec celare uelis quantum discrimen adheret
Esse subinductas mulieres pluribus aptas:
 Tempore nam quanto tam fedis sordibus instant,
Non capiunt aditus celi uitamque beatam.
O quicunque malis cupimus nos subdere tantis,
Incidat in mentem tormenti pena futuri,
Dulcis enim est animo carnique insana uoluptas,
Durior, heu! miseri grauibus plangoribus ignis
Tunc ueniet, cum finis erit qui quemque sequetur.
Queso, probare uelis digitum si ferre per ignem
Hunc facilem possis; certe sufferre recusas:
Qualiter eternum tota cum mole calorem
Corporis incedis [a 1Kb] , quo uermis et ignis in euum
Consistant uitiisque uicem dant omnibus atram.
Tunc Wettinus ait: Domine, hec proferre pauesco,
uilis enim persona mihi est, nec congruit isti
Iudicio quod ad humanas transmittimus aures.
 Angelus e contra, magnam promotus in iram,
Incusat: Quod summa Dei sententia iussit,
Non audes proferre pigro torpore retentus.
Tum satis admonuit proprios componere mores,
Atque suam radiis uitam illustrare beatis;
Adiungens: Ego sum qui te seruare iubebar,
Angelus et custos rerum persisto tuarum.
Quem Scriptura uetus Samsonem uulgat in orbem,
Huius in auxilio semper mansisse solebam:
Et miranda, fauente Deo, compleuimus ambo,
Quem mandante Deo primo comitabar ab ortu,
Donec per Dalilam in Domini procurreret iram,
uenderet et scorto auctoris sacra munera Christi,
Quo scelere infectus Dominumque Deumque reliquit.
Tunc ego discessi uitiis offensus ab illo.
 Ergo puer bene castus eras, mihi quippe placebas,
Sed postquam propriis cepisti uiuere uotis,
Displicuit tua uita mihi, nam prauus abisti.
Nunc iterum placido temet complector amore
Merentem lacrymis, et toto corde reuersum.
Celicolas hominum custodes esse sacrata
Scripta ferunt, Dominusque docens ostendit iehsu,
Ante Patris faciem stantes seruare fideles,
Atque liber Pastoris opem demonstrat eamdem.


Monita pro monachis; precepta paupertatis seruanda.

Cenobiis etiam monachorum ualde monendum est,
Angelus adiunxit, uitii ut radicibus omnis
Abscissis, uireant uirtutum germina pulchra.
 Maior enim numerus mundanis rebus inheret
Quam qui, se stimulante Deo monitisque supernis,
Hec ad castra ferant uitamque fideliter ornent;
Nescit enim carnalis homo quod Spiritus almi est.
uiribus idcirco totis certare necesse est
Carnalis ne turba premat sacra dogmata uite,
Pondere neu scelerum frigescat pignus amoris
Aeterni, qui plura tenet spe pectora sancta.
uulnus auaritie medicamina sancta repellant,
Qua dominante humilis fit nemo in nomine Christi,
Unde polum penetrare potest. Cui cura subintrat
Ingluuiem uitare cibi potusque, monemus
Sufficiens et parua quidem sit pensio uictus,
 Optimus usus aque, dedit hanc natura bibendam.
Tegminis ornatus mutetur ut algida tantum
Frigora depellat, nudosque ut contegat artus.
Mens humilis uigeat studiis non perdita fictis,
Deserat et totam peruersa superbia mentem:
Nam quidam flexa placidi ceruice uidentur,
Erecto sed corde tument falsique probantur.
Pulcher apostolice uite peruertitur ordo,
Cum uitiis uariis uirtutum iura premuntur,
Et dum sub specie pietatis culpa subintrans,
Assidue crescens, proprio retinetur in usu,
Iam uelut ex lege ad iustos describitur actus.
Idcirco occiduis homines in partibus huius
Ordinis instruimus, quos Gallica rura tenere
Nouimus, et cunctos quos hec Germania gignit,
 Pauperiem ut ueram deuota mente sequantur,
Ianua ne celi contra claudatur iisdem
Indeque depulsi pereant sub faucibus ignis;
Qualiter omnipotens hominum Sator atque Redemptor
Per me terribili cunctis sermone remandat.
Hec satis esse uidens illis nichil addere possum,
Qui uite meritis debent precellere cunctos,
Qui mundum fixisse sibi, mundoque refixi
Famantur, quod quippe Deo promisimus omnes:
Scimus enim documenta Patrum, finesque uiasque,
Quotidie crepitant librorum uerba per aures.
Impugnat mundus: felix qui fugerit illum,
Et post terga oculum qui mittere uitat in euum.


In uiduas abbatissas. Alia precepta angeli. Pestis causa. Geroldi comitis mors beata.

Quantaque femineis nascantur damna cateruis
Quo [que] seruire Deo monachorum more suescunt
Angelus exponens: Quamplurima demonis, inquit,
Lucra uirent, lucrumque Dei tepor occupat ingens,
Ordine confuso mulier dum mortua uiuis
Prefertur, quia deliciis uiduata marito
Sufficiens functa est, prohibent quam uiuere gaze
Subiecte et uiue mortis confinia sumunt,
Dum factis peruersa suis exempla sequuntur.
Sic perduntur opes quas congessere fideles
Ad conseruandum ius uirginitatis honeste:
Accipit has sitiens labentia gaudia mundi
Inque uoluptatem fert sobria dona nefandam:
uiuit enim uirgo, mortem scelerosa subibit.
 Denique iam uidue capiunt dum iura regendi
Subuertunt prauam iusto molimine uitam;
Sordibus e solitis pauce se demere possunt,
Sed neque concubitu quedam cessare probantur.
Sic seducta cohors sequitur per cuncta magistram.
O Princeps, qui tale malum iunxisse uideris,
Da castis castas, aliud uiduata receptet;
Non equidem prodest multorum perdere mores.
Creditur en mulier melior quam masculus esse.
Accipit illa gradum, raro est lex ista uirorum,
Ut nupto citius dentur loca sancta regenda,
Confusum natura modum discernere poscit.
Frater item querit ubi dogmatis illa moderno
 Staret apostolici perfecta in tempore norma?
Partibus ex aliis salsi maris [a 1Kb] , inquit, habetur
Ille rigor, ueterumque uiget constantia Patrum.
Qui paupertatem uariis sine rebus adepti
Terreni nichil inquirunt quod uota retardet,
Sicque penetrantes celorum regna capessunt.
Felices patrie, quarum de cespite surgunt
Optima gemmarum celo ornamenta nitentum,
Auxilium patrie, meriti decus, orbis honestas.
His dictis iterum uerbum sacer angelus infert
Crimine de ueteri Sodome, quod rura necauit,
Cetera namque semel uitia exsecranda monebat.
Hunc autem morbum, mores animasque nocentem
Demonis instinctu, naturam perdere promptum,
Quinquies admonuit aut amplius esse cauendum.
 Tum frater rogitat numerus cur tantus obiret
Pestis in exitio [b 1Kb] , plebis populique fidelis.
Hec, ait, ex factis homines commercia prauis
Accipiunt, damnatque reos sententia grassans,
Significatque diem mundo properare futurum,
Terminus ut tandem ponatur in ordine secli.
Ecce dies ueniet, nostrum sit quisque paratus,
Ecce uenit Dominus, nostros ut congreget actus.
Iam uigilare decet, ueniens ut quemque coronet.
Precipue admonuit diuinis laudibus omnes
Conatu seruire bono studioque sagaci;
Precipiens ut nemo graui torpore subactus,
Negligat assiduas Domino persoluere laudes,
Ecclesieque decus celebretur ut ordine sancto;
Sollicitus propriam querit quicunque salutem,
 Hec agat, et sese poterit subducere flammis.
Non eget his Dominus, sed nos ut agamus egemus.
Quin etiam quondam comitem sacer ille Geroldum
Angelus asseruit requiem captasse beatam,
Martyribusque parem, quo gloria summa beatis
Ciuibus eterne reddit dulcedinis haustum.
Et quando zelum Domini conceperat, inquit,
Gentibus infidis Christi defendere plebem,
Congrediens huius sumpsit dispendia uite,
Aeternis ideo meruit fulgere tropeis,
Munera perpetue capiens ingentia uite.
Hic uir in hac patria summa bonitate nitebat,
Moribus egregius, uerax, mansuetus, honestus,
Cui regina soror, Ludouici chara genitrix
Hildegardis erat, parili bonitate uenusta,
 uiribus ille potens sanctoque potentior actu;
Defuerat soboles, pariterque et defuit heres.
His igitur uerbis sese compescere cepit,
Denegat heredem Dominus, manet ipse superstes.
Quod dedit, accipiet, Marie commendo beate.
Sic uotum factis sequitur, magis omnibus isti
Profuit ille loco, cuius nitet Augia donis.
Bella mouet Carolus duros tum Cesar in Hunnos,
 Hoc cecidit bello, populo certante, Geroldus,
Tunc Dominum famuli lacrymis sumpsere referti,
Hucque reportatum tam longa per auia corpus
Insulanensis humus contexit in ede Marie.


Wettimus que uiderat refert et scribi iubet.---uarii scriptores uisionum Wettini.

[c 1Kb] Hec et plura uidens numerum que pene recusant,
Que festina manus currens intacta reliquit.
Experrectus item, iam ceca silentia noctis
Nuntius excussit lucis resonando per edes,
Fratribus accitis, quos pernoctasse uidebat
Excubiis secum, trepidans multoque timore
Permotus, cecinit narrans ex ordine uisum
Secretumque latens auidas effudit in aures,
 Poscit et ut ueniens sermones protinus ipsos
Abbas excipere, et scripto mandare iuberet.
Talibus astantes compescunt uerba loquentis;
Nunc solito fratres meditantur in ordine noctis,
Incumbuntque preci, nunc claustra silere necesse est;
Non audemus enim nos hec turbare, uel illi.
uos, ait, interea molli depingite cera,
Ut fulgente die citius manifesta patescant,
Ne lingua torpente palam depromere uisa
Non possim, que tam grandi sub mole minarum
Sunt iniuncta mihi, manifesta uoce canenda
Et cunctis liquido citius dicenda boatu.
Ut timeam si forte tacens dimisero quidquam,
Me ueniam nec habere, graui stringente reatu.
Ultima uirginee turbe intercessio memet
 Liquit in ancipiti positum; nam nescio qualem
Implorasse Deo uitam prestante putemus,
Utrum perpetuam, uel temporis huius amaram.
Si mihi defuerint presenti commoda uite,
Ecce procul dubio, mortem cras corpus habebit.
Dux meus hec dixit, cuius mihi sponsio certa est.
His igitur uerbis fratres hortatus eosdem,
Expediens iterum iam dicta retexere cepit.
Illi continuo tabule impressere liquenti.
Laudibus interea Domini iam rite peractis,
Abbas adueniens aliis comitantibus intrat;
Nam solitus compellit amor refouere iacentem,
Assistunt propius, secretum infirmus adoptat.
Discedunt reliqui, remanent ibi quinque sedentes,
Primus erat Hetto, Erbaldus fuit inde secundus,
 De quibus in primis modicas conteximus odas,
Tertius ipse tacens [d 1Kb] sapiente corde magister,
Quartus erat senior, multis prouectus in annis.
Theganmar Domini famulus, cui longa senectus,
Contulit eterno uenerandos munere canos,
Grandis honor capitis, maior sapientia mentis,
Confessor [e 1Kb] fratrum, gnarus conferre medelam,
Moribus antiquos sequitur sine crimine patres.
 Quintus adest Tatto, cui gratia magna benigno
Contulit eximios uite perducere mores,
Nempe palatinas puer est translatus ad aulas,
Sed Christi feruore calens, mercede sodales
Seruitii gaudere suos dimisit, et istud
Cenobium ingrediens, monachum se lege ligauit,
Hoc recolens, quod prima inibi documenta recepit,
Est hodieque probus, felix, spectabilis, aptus.
Gaudeo quod tali mereor parere magistro,
Cuius ob auxilium presens me continet etas.
His etenim quinis uisa atque audita patenter
In uerbis scriptoque simul quod nocte notauit
ueloci currente manu, narrando resignat.
Et surgens prostratus humi, commissa remitti
Poscit, et orantes Dominum placare tonantem.
 Commendans arcana Dei, si morte fuisset
Raptus, ut in lucem uerbo scriptoque tulissent,
Sin alias, prodenda sibi dimittere poscens.
Namque cupit patulis totum famare per orbem
Faucibus, et cunctas hominum uulgare per aures.
Denique uita manens, si corpore staret in isto,
Ulterius uoluit strictam perducere uitam,
Ut potaret aquam, mergentia pocula nunquam;
Pluribus adiectis que nunc exponere longum est.
Inspiciunt uultus, nec pallida forma uidetur;
Non macies fedat, nec membra dolore rigescunt.
Attrectant uenas, uiuo que sanguine gaudent,
Nec signum lethale uident mortisue periclum.
Fidentesque animo, uite compendia spondent
Presentis, mortemque procul discedere dicunt.
 Ille quibus responsa dedit, que protulit ante,
Crastina namque dies animam de corpore pellet.
Taliter ergo diem frater consumpserat illam,
Instantemque rotam noctis dieique sequentis,
Exponendo metum grauida de carne recessus;
Suspirans gemitusque imo de pectore fundens,
Fratribus et cunctis sese committere certans,
Ad multosque breues rogitans direxit amicos,
Ut sanctis precibus ueniam implorare studerent.
Has ego conscripsi manibus quibus ista notaui.
Denique cum primum radios produxerat aura,
Me uocitare iubet, residensque infigere cere
Precipit, atque breues bis quinas dictat, eisdem
Sensibus adnectens, quas hic signare studemus,
Ut perfecta fides cunctis lucescere possit,
 Nempe decem fuerant, quarum conscriptio talis:

uenerabillimo in Christo Patri ill. Wettinus iam deuotus uester eternam in Domino salutem. Scripsi uobis in mortis periculo, et quia iuuentus adhuc floruit, de alio seculo meam infirmitatem consolare dignemini, ut huius corruptionis mole deposita, ibi quoque grauitate penarum non constringar: si ad usque centum missas centumque Psalteria peruenerit oratio, erit merces certa. uale, quem iam non mereor uidere.


Hunc finemque Breuis iussit firmare per omnes,
Quod dum commutans aliter conscribere uellem,
Dixit ut haud dubiis possem sic dicere uerbis:
 Nescius hoc scripsi, penitusque stupore mouebar,
Quippe diem totum soli transegimus illum.
Nunc legimus, nunc membra iuuat componere lecto,
Me sopor oppressit, uigilem non contigit illum.
Orat in excubitu, surgit graditurque ualenter,
uesper adit, tandemque mihi est sic ore locutus:
uade, puer, corpusque cibo releuare memento,
Proque labore tuo grates digneris habere.
Discessi, noctemque minans sol uergit in equor.
Iamque poli pingunt fulgentia sidera centrum,
Adueniunt fratres, sistuntque in domate multi.
En, ait, incumbit metam finire supremam
Carnis in exsilio, terram terreque recondi
Omnimodis petimus, sacras protendite palmas,
Instantesque preci, nostrum defendite finem.
 Res inuisa quidem! psalmos prior omnibus ille
Antiphonasque, uelut quidam precentor, adorsus
Principium cuiusque suo depromit ab ore.
Finitis igitur concentibus, ille parumper
Respirat pauidus, fratresque ad strata recurrunt,
Surgit et huc illucque uiam deflectere tentat,
Aestuat, agnoscens uelox quod transitus instet,
Decidit in lectum Christi mysteria sumens,
Clausit et extremam uite mutabilis horam.
En uenerande Pater, calcem compulsus adiui
   Cuius principium horror adire fuit.
Non ignoro quidem uitiis sordere camenam:
   Extortos apices protege si ualeas.
Ales enim quecunque suas precurrere pennas
   Cogitur, ex superis corruit ima petens.
 Nil prodesse scio, tamen est parere necesse.
   Hoc potuit Dominus quam sacra thura cupit.
uestra sequens humilis famulus mandata peregi
   Aetate et sensu impar ad istud opus.
Ne reputes non posse meum, sed uelle uideto,
   Atque bono uigeas longa per eua statu.
      Amen.


DE MORTE WETTINI. AD GRIMALDUM CAPELLANUM.

Scribere nulla iuuat, scriptor quia noster obiuit,
Qui noua pectoribus monstrauit dogmata nostris.
Aedificare uolens longum stabilita per euum
Tecta, sed indomita preuentus morte, nequiuit
 Culmen in erios templi sustollere cursus.
Forsitan indigni fuimus sapiente magistro,
Sed licet hunc celestia non dubitemus adisse,
Abscessisse tamen nosmet deflere necesse est.
Primus hic incultis mandauit semina sulcis [a 1Kb] ,
Ut collecta seges gereretur ad horrea Christi,
Mercedem et propriam preclarus haberet arator.
Hoc studium fuit, hoc uotum, hoc etiam ipsa uoluntas.
Plangimus interno compuncti corda dolore:
Flemus agrum subito tanto cultore carere.
Et specialis ego ingeminans connecto lacertos
More orbatorum, placidum deflendo patronum.
 Sepe quod adiungo alterius ploratibus, unum est,
Quod nullus magni profertur dogmatis heres.
Predia tanta uacant nullo uineta colente,
Deperit absconse sapientia mentis ab usu.
Dicitur, heu misero, qui dum cadit, ipse leuantem
Non habet, ille iacet cuncto miserabilis orbi,
Tu fratris deserta tui iam semina profer.
Non torpore uacat, sancta quod lege iubetur;
Est sed fructiferum, si quis sub lege potitur,
Decidit ille mihi, uicibus nemo illius astat.
Fercula pulchra dedit, uictum quis porrigit arctum?
uestibus ornauit, prebet quis tegmina grossa?
Innumerisque bonis meritum superauerat omne;
Quis mihi nunc misero uerbum demonstrat adhortans?
 Annales memorare dies mortemque notare
Quis cogit? nisi sollicita sub mente retractet,
Proximus esse sibi iussum de nomine Christi,
Ne fraterna suo tollatur ab ordine proles.
Hec iam dicta legas, Pater optime, corde receptans,
Exhinc esse mihi dignare affabilis, atque
Rebus in occultis nostrum solare dolorem.
Scintillam portamus enim, quam si quis adauget,
 Multiplicabit opem ueniarum fine futuro.
Adueniens sua dona Deus cum pace requirat,
Multorum quod sancta ferant tutamina nobis.
Inter conuiuas residens dulcesque cateruas
Audiui cupidus prisci conuiuia cetus,
Qui pascente Deo meruit saturier ipso
Panibus ex quinis, tum piscibus ordine binis.
Que cum re facta pandunt mysteria certa,
Adsunt et nobis per suauia dona Creantis
Panes, pisciculi, blandi quoque copia musti,
Semper ubique suis quia dat solatia seruis,
Omnia qui condens renouat pereuntia clemens.
Interea dulcis fertur mihi normula piscis,
Asconis calidi, sequitur uas denique musti,
Optatum et calidum, large de principe missum,
 Abbas quod . . . . . [a 1Kb] transmisit laude colendus.
Quemquam laudarem, si tantum tempus haberem!
Quod mox ut cepi, subierunt organa signi,
Quod Christi solitum monuit persoluere uotum.
Quem dum tempus erit, gaudens mea Musa sonabit,
Centuplicatque modos, spatii quos deserit exsors.
Interea ualeat, felixque per omnia surgat,
Letus et in terris, superis letetur in oris.





DE SINGULIS FESTIuITATIBUS ANNI. *


In Natiuitate Christi.

 Natus enim est hodie sator atque redemptor,
   Christus de Maria uirgine factus homo:
Ut nos consortes sancte Deitatis haberet,
   Mundatos uitiis et placitos meritis.


In Octaua Domini.

Accepit et nomen iam circumcisus iehsu,
   Ut mundatus homo sit soboles Domini.


In Epiphania.

Munera suscipiens dignis apparuit ipse,
   Sic pius adueniens munera nostra uidet.


In Yppapanti [Hypapante].

Qui sine peccato in templo est oblatus ad aram,
   Nos peccatores ad sua tecta uocat.
Cuius mater adest, mater sed uirgo perennis
   Permanet a nato glorificata suo.


In Septuagesima.

Ecce paramur enim uentura ad festa colenda,
   Moribus in sanctis corda parare iuuat.


In Quadragesima.

Exemplo Domini ieiunia corporis extra
   Incipimus, mentes abstineant uitiis.


In Palmis.

Obuia turba pio strauit sua tegmina Christo,
   Nos ut in his sedeat, corpora nostra damus.


De passione.

Ille crucem, plagas, alapas, sputa aspera passus,
   Ostendit quanta te tolerare decet.


De Resurrectione.

 Tartara despolians, deuicta morte resurgens,
   Ut te uiuificet, quam iacuisse uidet,
Mortuus est ut peccatis moriamur ademptis,
   Surgit ut in uite limine constituat.


In Ascensione.

Ascendit celos sumpto per secla triumpho,
   Ut nos uictores sidera ad alta uocet.


In Pentecoste.

Spiritus ad terras Domini descendit in igne,
   Qui dat apostolicis ignea corda uiris.
Illos quippe suo refouet tutamine presens,
   Quorum ardere uidet, casto in amore animos.


In Natale sancti Ioannis Baptiste.

Est hodie natus sanctus Baptista Ioannes,
   Cuius nos precibus dextra iuuet Domini.


In Natale sancti Bonifacii archiepiscopi.

Gaudia presentis, Bonifaci sancte, diei
   Nos saluent, Domino dante tuis meritis.


In Assumptione sancte Marie.

uirgo Dei genitrix de corpore ducta pudico
   In requiem Domini transiit ecce sui.
Ad quam nos precibus transire iuuantibus eius
   Aeterne proles uirginis alma uelit.


De apostolis.

Hi sunt quos toto diuina electio mundo
   Elegit primos, pretulit atque gradu.
Quorum non [a 1Kb] fidei semper precepta sequentes
   Illorum precibus regna poli accipiant.


De confessoribus.

Hos perfecta suo seruans confessio Regi
   Fecit in etheria consocios requie.
Exemplis quorum dictisque in pace manentes,
   Instruimur summe pacis amare uiam.


De martyribus.

Sanguine qui proprio celestia premia adepti
   Que sibi retribuit retribuente Deo.
Nos tolerando monent facile pretiosa subire,
   Pro Christo opprobria, que sacra regna parent.


De uirginibus.

Fortis in infirmo uiguit constantia sexu
   Que sibi uirgineum copulat officium.
Nosque monemur in hoc, mundi si incursio desit,
   Saltem cum uitiis mens pia bella gerat.


In natale sancti Martini episcopi.

Iste Dei sanctus doctor uenerabilis orbi
   uite exempla dedit, adiuuat et precibus.
Hec quicunque legas, ueniam deposcere Strabo
   Sis memor, et cunctos hos uoca in auxilium.





HYMNUS DE NATALI DOMINI. *


 Gloriam nato cecinere Christo,
Angeli, famam retulere, clara
uoce pastores noua concrepabant
   Gaudia mundo.
Laus in excelsis, pia pax in aruis,
Dicitur magnis celebranda uotis,
Omnis aduentu Domini mouetur
   Machina rerum.
uirgo conceptu grauidatur almo.
Coniugum mute sterilesque fibre
Iam uigent donis uteri, prophetat
   Carcere uates.
Splendidam celi faculam dedere,
Mouit ardorem sacra lux Magorum,
Territant seuam noua Iudeorum
    Nuntia plebem.
Sera longeuus Simeon uidendo
uota, tam longe prius expetitam
Predicat cunctis Domini salutem
   Patris adesse.
Anna iam natu grauior, repente
Lucis attactu penetrata sancte
Quod diu traxit toleranter euu
   Leta peregit.
Martyrum flores ferus interemptor
Milibus multis, auide cruorem
Queritans Christi cruciat maligne
   Frigore mentis.
Ergo quam nostre caput optionis
Nouimus lucem celebrare plenis
 Gaudiis, omni studeamus alme
   Pacis amore.
Editus sacro Patris ore semper
uirginis casta uoluit sub aluo
Arta nature tolerare factor,
   Munia nostre.
uirgo portantem ueneranda portat,
Lactat altorem, uehit et parentem,
 Spiritu pregnans operantis in se
   Mater opusque.
ueritas terra pietasque nata est,
Soluit et prime maledictionis
Damna, pro spinis tribulisque fructum
   Terra ministrat
Fructus hic terre, prius a propheta
ualde sublimis fuit indicatus,
Qui greges sanctos saturare uiuo
   Pane ualeret.
Hic sub humana specie coruscans,
uile presepis uoluit cubile
Ferre, quo sese dare nuntiaret
   Pascua pastor.
Gaudeat celi chorus, ut Creator
 Eius numerum nouaret,
Ipse descendit, simul et superbum
   Sternere hostem.
Terra letetur, radiata tanti
Luminis tractu, genus et redemptum
uota gratanti uoueat feratque
   Debita mente.
Christe regnorum dominator auge
Principi nostro decus et triumphos,
Eius et prolem bene cum pudica
   Coniuge salua.
Sponsa quo felix tua sub patronis
Polleat tantis merito locoque
Preminens mundo, maneatque longa
   Pace fidelis.
 Christe da nobis tua iussa uero
Corde sectari, simul et beatis
Actibus uite nitidum mereri
   Stemma perennis.
Prestet hec nobis Deitas beata
Patris et Nati, pariterque sancti
Spiritus summa pietate regnans
   Omne per euum.





HYMNUS DE AGAUNENSIBUS MARTYRIBUS. *


    Felix Gallia fortibus tropeis
Ubertate soli, uirum nitore,
Regni nomine purpurata magno,
Romane soror urbis atque consors:
   Hec, inquam, melius dicata Christi
Signis, illita martyrum cruore,
 Excellentius has togas frequentat,
Quas non impius inquietat hostis.
   Thesauros Rhodani quidem fluento
uallatos colit Alpibus sub ipsis,
Sed non sola tenet decus sacratum
Quod toto liquet eminere mundo.
   Magni Mauritium loquor rigoris
Cum quo Candidus, Exsuperiusque,
Armorum comitis fidem secuti,
Iuuerunt ducis optimi calorem.
   Thebee legio beata gentis
His concredita lege militari
ueri militiam secuta Regis
uexillo crucis impediuit hostem.
   Nullas sontibus intulere cedes,
 Quin ipsi gladiis Deo immolati
Quam terris Orientis imbiberunt
Castris Occiduis fidem recludunt.
   Auget crimina seuus imperator,
Quem nec carmine nominare dignum,
Dum sanctos iubet idolis litare,
Nolentesque necem subire mandat.
   Dux primus socios simul coactos
Hortatur stabilem tenere mentem,
Nullus deficiat timore. Nemo
Perturbetur, ait, demum [a 1Kb] sequamur
   Armis iam satis hactenus caducis
Hostes strauimus emulante dextra,
Nunc uirtute animi domandus hostis
Maior, maior enim corona restat.
    Nec dilata diu fatigat ergo
Merces stemmatis, ecce laurearum
Pugnantes hodie tropea uosmet
Si uincatis apud Deum manebunt.
   Perstant intrepidi, loquuntur ore
Uno: Precipe Cesar expeditos
Pro tutamine publicisque rebus
Depugnare uiros, obediemus.
   At si forte Deo cupis relicto
Nos seruire tuis, profane, diuis,
Te contemnimus et seueritatis
Tentamenta tue minasque uiles.
   Iam nunc rumpe moras, abi satelles,
Hec conamina nuntia tyranno,
Exurat, perimat licet necetque
 Lympha fluminis, aut secet lapillis.
   Stant inflexibiles manentque fixi,
Non dant liba diis, genuue ponunt,
Rex et conditor et quibus per euum
Christus uiuere commorique lucrum.
   Hec postquam ferus impiusque lictor
Crudeli domino relata perfert,
Commotum scelus ardet in cruentis
Statim pectoribus, magisque totum.
   Hanc inquit grauibus notam querelis
Mecum uix tulerim quod ordo nostri
Tales officii remandat ausus,
Exemplum dabo iam per hos futuris.
    Miles, perge, neca uiros proteruos
Et primo decimum recide quemque
Sic saltim mea iussa pertimescent.
His actis calor inuenitur idem.
   Instaurat reus integratque cedem
In totumque mouet gregem macheram,
Certat se pia preuenire turba,
Serum quisque sibi putat, quod instat.
   Ceduntur gladiis, replentur ipse
ualles corporibus, fluuntque riui
Sacri sanguinis, ipse per cruorem
Sanctorum, Rhodanus sacratus exit.
   Hinc iam nobilior, suoque maior
Excursu, mare cum decore magnum
Maiori petit, omne Galliarum
 Regnum de nece martyrum coronans.
   O quam nobilis unda, que beatas
Soluens exsequias, lauare plagas
Et secum meruit sacrata ferre
Et se corpora possidere circa.
   Que pridem leue nomen indicabant
Felicis loca iam placent Agauni,
Angustos aditus refulget inter
Quod miratur amans quadratus orbis.
   Postquam carnifices scelus peractum
Clauserunt, epulis dedere sese,
Inter funera pro dolore luctus
Ausi letitiam sequi iocosam.
   Ad conuiuia mente saniori
Peruenit stupidis senex medullis
 uictor, cur geris, inquiens, maligna,
Miles, gaudia stragis in cruore?
   Iussit prouidus imperator, aiunt
Omnem militiam deos colendo
Complacare sibi, quod hec rebellis
Nolens turba luit furore penas.
   Suspirans senior, quid, inquit, istam
Aetatis seriem miser peregi?
Quam uellem, optio si daretur, inter
Hos finire pios grauem senectam.
   Dicentem rapiunt, senem trucidant,
Fit martyr sociusque candidati
Cetus, et quibus ante concupiuit
Iungi, protinus additur maniplis.
   O summis pia laudibus colenda
 Sanctorum legio, cruore lota
Quam perfectior omnibus figuris,
Hoc senarius ordinat decore.
   Nam sex millia sexiesque centum
Seni tum decies semelque seni
Dicuntur, numero fuisse pleno.
Nil sanctos melius potest decere.
   Tanto munere gaudeamus omnes
Qui celi super astra nos patronos
Tot confidimus inclytos habere
Quorum oratio quod petit meretur.
   His si seruitium fidele cures
O Conrade pater mihi colende,
 Totis uiribus exhibere, iugis
Te per grandia facta pax sequetur.
   Nam quamuis miser atque criminosus
Sim, credo tamen hoc labore paruo
Sanctorum meritis diu petitam
Strabonem ueniam a Deo mereri.
    Sancte gloria magna Trinitati
Sit per secula cuncta, laus, potestas,
uirtus una, salus perennis, ipsa,
Semper nos prece martyrum coronet.
   Amen.





DE MARIA uIRGINE. *


 Sit Dominus tecum, semper tua gratia mecum
   Pacis et indicium, porrige daque manum.
Ad te clamantes lacrymis et uoce precantes
    Auxilio tutos, undique redde tuos.
Exhilara tristes, solare piissima flentes,
   Nostraque turbata tergito pace tua.





uERSUS IN AQUISGRANI PALATIO EDITI. Anno 16 Ludouici imperatoris. *


DE IMAGINE TETRICI.


Strabus.

Cur non dulce decus quando se contulit hora
Et uer floriferis letum se subrigit Austris,
Magnus et ardentem gradibus legit ethera Phebus?
Iam spatiis creuere dies, dulcescit et umbra,
In flores partusque nouos, et gaudia fructus
Herba recens arbos datur, et genus omne animantum,
Quod mare, quod siluas, quod rura, quod era tranat,
Querere-me pateris, te respondere petitis?
Discere namque mihi uotum, tibi dicere promptum.

Scintilla.

Nec te credo latet ueteres quo more pete
Digna diis terrisque canebant carmina magnis,
Aut etenim abrupti montis iuga sola sequentes,
 Aut specubus, fossis, aut saltus ualle remoti,
[a 1Kb] O magnum pharetrata echonem uoce ciebant.
Hirta suis hederis circum bene tempora cincti,
Teste nemus, testesque fere, timideque uolucres,
Mens secura, procul furibunde crapula cure.
At nos pro syluis, hederis, echone, coturno,
Immanes omni ferimus de parte tumultus,
Et uix ipsa luto subducit pupula sese,
Stercoribusque nouissima pro pudor omnis inhorret,
Hinc detractorum sonat, illinc clamor egentum
Nudaque tergeribus sordescunt crura nigellis,
Has unquam Muse si dilexere nigellas,
Stercora, clamores cenosa fluenta, tumultus.
Respondere tibi nequaquam differo, sed si
Pauca loquar, quia deest locus, argue lenius oro.

Strabus.

Primum nosse uelim, iuxta quam sepe uiamus
Cur sic imago, suis sit effigiata figuris.

Scintilla.

Tetricus Italicis quondam regnator in oris
Multis ex opibus tantum sibi seruat auarus,
At secum infelix, piceo spaciatur auerno.
Cui nichil in mundo, nisi uix fama arida restat.
Quamquam thermarum uulgus uada preparat olli,
Hoc sine nec causa, nam omni maledicitur ore,
 Blasphemumque Dei ipsius sententia mundi
Ignibus eternis, magneque addicit abysso.
Quam statuam uiuo artifices si forte dederunt,
Credito blanditos insano hac arte leoni,
Aut etiam quod credo magis, miser ipse iubebat
Hec simulacra dari quod sepe superbia dictat,
Infelix nam nullus erit, nisi deserit ipse
Scire quod est, audens sese quod credere non est [b 1Kb] ,
Curribus atque in equis noris si stare superbos
Non quod sedit equo, tecum miraberis unquam.

Strabus.

Cernimus erias simul aduentare columbas
Terque die, exorta, media, et uergente uenire,
Talia non uanis addam spectacula rebus.

Scintilla.

 Nonne uides humiles seuos quasi amare tyrannos?
Non ex corde tamen, sed enim pro temporis huius
Pace, petunt pastum, non nidificando quiescunt.

Strabus.

Cur dextra de parte, nolam gestare uidetur
Nudus ob hoc solum, puto ut atra pelle fruatur.

Scintilla.

Etsi non caneret, nequaquam pelle careret,
Quam semel induerat, sed erit quod dicere possis,
Flagitiosorum certe preconia, summis
Laudibus accelebrant, omnis uirtutis egentes,
uerius ut dicam, dat nudo opprobria nudus.

Strabus.

Si quid in his aliud, nobis edicito, nosti.

Scintilla.

 Fulget auaritia, exornatis aurea membris,
Spicula fert que sepe letus pulsare pigrescens
Sufficiant, solidisque accendant corda rapinis;
Aurea quod regnat stipata satellite nigro,
Non aliud portendit enim, quam quod mala quantum
Luxuries quosdam, sensu distendit auaro
Tantum pauperies alios deuastat adurens,
Quam subter labuntur aque, quia teste peta,
Semper auarus eget; quod desunt frena notabis,
Quodque super lapides plumbumque et inane metallum
 Currit equo, signat se pectore bellua duro,
Corde pigro, sensuque cauo regnare superbam.
O pestis sine fine nocens, non sufficit omnem
Peruolitasse orbem bellis, et cede potentum,
Quin etiam faciem preclara palatia contra
Christicolasque greges, uideas posuisse nefandam.
Ante pedes ternos parentibus undique neruis,
Ille tuus sonipes, uacuum super era nando
Tollet, et albentes monstrabitur inter olores,
Quam pia corda tuis maculas uis pessima telis.
Iam tamen ipsa pedem uanis conatibus unum,
Optima nequaquam contra consulta leuasti,
Nam quotiens procerum tibimet coniungere quemquam
Es conata, tibi totiens aut obuia mortis
 Ex insperato uenere repagula nigre,
Aut cautela Patrum, quos arx sanctissima semper
Substituit, pestem monitis compescuit atram.
Deficiat quorum sceptrum de semine nunquam,
Donec in igniuoma ueniet Rex nube coruscans.

Strabus.

Dignum est, ut uideo, premissis tristibus ergo
Debita principibus laudum persoluere uota.

Scintilla.

Noui equidem, sed felici nunquam obfuit illi
Aduersis firmare animum, neque contingit ullum
Ante bonum non esse malum; sic numina nerunt
Aurea que prisci dixerunt secula uates.
Tempore magne tuo Cesar uenisse uidemus,
Tu pietate reples, quidquid minus esse potestur,
 Thesauris alii meritis tu comptior esto,
Tu bonitate places, aliique tyrannide gaudent,
Solus ad omnigenos transis Rex magne triumphos
Quem te namque uocem, nisi magnum in plebe Moysen,
Qui populos tenebris per lumen ducis ademptis,
Qui morum noua templa struis, qui munera Christi
Que collata tibi cunctis communia prestas.
Ille umbram, tu corpus habes, eremo ille remota
Arte tabernaculum et sarpentes uinxit enos
De silice hausit aquam, sumens de manna pruinis,
Tu uero in populis paradisi ad amena uocatis
Templa regis, fundata sacris Rex magne lapillis,
Quorum pensa pater quondam tibi magnus adauxit
Aurea cui ludunt summis simulacra columnis
 Cuius ad ingenium non confero dogma Platonis
Lacte fluis et melle simul, petreque sequentis
Largiris latices, undis Pharaone necato.
Laudibus altithronum celebras per secula Patrem,
Digna loco cui semper erunt spectacula ameno:
Hinc magnum Salomonis opus, hinc templa supremis.
Structuris equanda micant, specularia subter
Dant insigne nemus, uiridique uolantia prato,
Murmura riuorum ludunt pecudesque fereque
Uri cum ceruis, timidis cum caprea damis,
Si quoque deinde uelis, saltabunt rite leones,
Ursus, aper, panthera, lupus, lynces, elephanti,
Rhinoceros, tigres uenient, domitique dracones
 Sortiti commune boumque ouiumque uirectum.
Omnia pacatis animalia litibus assunt,
Aerie summo quercus de uertice letis
Commodulantur aues rostris, et suaue susurrant.
Ast alia de parte nitens fulgore corusco
Auratus discurrit eques, comitante pedestri
Agmine, tintinnum quidam, quidam organa pulsant
Dulce melos tantum uanas deludere mentes
Cepit, ut una suis decedens sensibus ipsam
Femina perdiderit uocum dulcedine uitam.
Cedant magna tui super est figmenta colossi
Roma uelit Cesar magnus migrabit ad arces,
Francorum quodcunque miser conflauerit orbis
En queis precipue iactabat Grecia sese,
Organa Rex magnus non inter maxima ponit.
 Que tamen inceptos seruent si intacta canores,
Deses erit qui sepe suo quatit era plectro.
Ante tamen spreta iactabit pelle lacernam,
Et ferri rapta bacchatus male sonoros
Comminuet truncos, et iniquas uoce cicutas,
Nec frustra, quia nulla suo pro carmine dona
Emeruit, saltim ut fului pars extima nigros
Auri collatis meritis depingeret artus.
Interea magnis crepitant tabulata cateruis,
Que clarum sequitur pulcherrima turba Moysen.
Obstupui fateor gemmis auroque decorum,
Et uidi et mecum uoluens, tum singula uolui,
An Salomona pium, an magnum Dauida uiderem,
Herodem non esse sciens, nec talis honoris
Participem, faciat celi Rex optimus illum.
 Percepi tandem, postquam rigor ossa reliquit,
Ossa sacri corrupta Patris, splendore corusco,
Hunc cui fulgorem diui consortia uerbi
Ediderant, qui in terrigenis mitissimus exstat.


DE LIBRO MACHABAEORUM PRIORE

   Machabeo minitante suis
Hostibus, armaque terribili,
Bellica consociante manu,
Fulsit in aureolis, rapidus
Sol clypeis, fulgente [a 1Kb] chao.
   Obtinuit legio nnmerum
Isrel exsuperans cunei
Quem ualidis inimica cohors
Instituit prius agminibus
 Ut populum quateret Domini.
   Res manet hec imitanda piis
Quos furor exagitare feri
Demonis inuidus, aut retrahit.
Quosque pericula seua mouent.
Martis adhuc terebrare minas.
   Agmina dum tua iura uelis
Que tibi nutrit alendo animus,
Sternere subsidio Domini
Castra uolatilis exitii
Hostica prouidus arma nota.
   Luminis accipe rite ducem
Et loca plana quiete pete
Campus amore iuuet patulus
 Ne maneas piger insolitis,
Nocte teraris ubi uitiis.
   Iustitie tibi Sol oritur.
In clypeisque tuis rutilat
Que rata sunt documenta Patrum,
Quis tua uita tegenda tibi est
Ne supereris ab hoste tuo.
   Efficis hoc duce Machabeo
Qui uocitatur et ipse Iudas
Dum tua facta pio Domino
Pandere non trepidas et opus
Semper agis tibi proficuum.
Respice magne parens hominum
Meque tuere, licet fragilem
Brachia ne mea forte queant
 Prelia quotidiana dolo
Frangere, queso, faue, Omnipotens.


DE SANCTO GALLO.

uepribus offensus requies ait hec mea sanctus,
Dum Leuita studens uellet sustollere lapsum,
Mox cruce defixa sanctum cecinere pema
Auxilioque sibi, querunt solatia Christi
En ursi Gallo famulantur pane recepto
Dum simulat somnum Leuita cubando per aruum,
Sancti ductorem pisces captare uolentem
Feminea in specie terrebant demonis ire,
Henrico Regi sit presto gratia Christi,
Que fuget omne malum, iungat et omne bonum.


DE LOTHARIO IMPERATORE.

 At latere e dextro sancti spes optima regni
Procedit Iosue presagi nominis heres,
Cui nil defuerit morum, uirtutis, honoris
Qui si sospes erit, postquam te regna polorum
Sustulerint, uisoque Dei letabere uultu,
Principe sub Christo, terris celoque canetur
Perficietque bonus primordia talia finis.


DE LUDOuICO REGE.

Inde tuos Ionathas leti dulcissime uultus
Contemplamur, adest tibimet par gratia pacis,
Par morum probitas, semper uictoria compar,
Digna equidem referes nomen uirtute paternum,
Quamquam cura minor, tamen est tibi gloria consors
 Nec doleas quod gaza negat, concordia prestat.


DE PIPPINO REGE.

Tertia gemma suos unquam non perdat honores,
De cuius meritis quod non mihi uisus inussit
Haurio florigena lete dulcedine fame.


DE IUDITH IMPERATRICE, ET CAROLO AUGUSTORUM FILIO.

Occurrit trepide pelagi uastissima prore
Illuuies, uia quam suadet modo cepta secandam,
Sed moles absterret aque, atque uolubilis obex.
 uidi equidem cum pulchra Rachel solamen auorum
Beniamin dextro produceret ordine, cuius
Larga salus sanctam refouet per secla senectam,
Quem pars quinta super quam letus percipit alter
Credo manet, namque ipse suo splendebit honore,
Ipse tribumque genusque pia uirtute creabit,
In quo mater ouans, quamuis quid passa doleret,
Gaudia totius prompsit felicia mundi.
Gratia que teneram uestit miranda iuuentam,
Maturos iam format honesto in pectore sensus,
Felix progenies, tali mansura nepote,
Nomine quem sequitur, factis da Christe sequatur,
Moribus, ingenio, uita, uirtute, triumphis,
Pace, fide, pietate, animo, sermonibus, ausu,
Dogmate, consiliis, successu et prole fideli.
 Et si perspicitis non frustra nomine Iudith,
At Iudith uirtute refert et relligione,
Assyrius cui predo caput submisit acerbum,
Illa gulam mortis, fidei mucrone trucidans,
Libertatis opem saluatis ciuibus auget.
Tympana raucisona pulsauit pelle Maria,
Organa dulcisono percurrit pectine Iudith.
O si Sappho loquax, uel nos inuiseret Holda,
Ludere iam pedibus, uel ferre futura ualeres,
Quidquid enim tibimet sexus subtraxit egestas,
Reddidit ingeniis, culta atque exercita uita,
In qua multa simul nobis miranda uidemus,
Semine stat locuples, apparet dogmate diues,
Est ratione potens, est cum pietate pudica,
Dulcis amore, ualens animo, sermone faceta,
 Leta cubans, sit leta sedens, sit leta resurgens,
Leteturque poli felix in sede locata.


DE HILDUINO [a 1Kb] ARCHICAPELLANO.

Protinus in magno magnus procedit Aaron
Ordine mirifico, uestis redimitus honore,
Punica tintinnis respondent mala sonoris,
Mala fidem, tintinna sonant documenta salutis,
Quis utrisque pius, uario pater ordine fulget,
Et diuina sacro, celebrat celer orgia cultu.
Ante tibi contingit aquis, Thetis uda carere,
Idola quam tantus coquat exsecranda Sacerdos.
Idola que plebem strauere securibus almam,
Idola auarus habet, tu dicis apostole Christi.
I decus, i mundi melioribus utere fatis.
 uiue Deo felix, felici fine potire.


DE EINHARTO MAGNO EGINHARDO.

Nec minor est magni reuerentia patris habenda,
Beseleel fabre primum qui percipit omne
Artificum precautus opus, sic denique summus,
Ipse legens infirma Deus, sic fortia temnit.
Magnorum quis enim maiora receperat unquam
Quam radiare breui nimium miramur homullo.


DE GRIMALDO [b 1Kb] MAGISTRO.

Quamuis subter agas Regum tabularia uitam,
 Non te pretereo, specubusne latebis Homere,
Noui namque Sicana tibi spelea placere,
Solus ubi mensis Musarum et amore fruaris,
Sepe tamen magnis uictoribus optima crudis [a 1Kb]
Carmina, tempus erit rutilo te Sole carere.
Corporis at nostri si singula membra loquaces
In linguas uario rerum uertuntur ab usu,
Argute aut setis possint creuisse cicute
Omnibus impar ero magnorum promere laudes,
Ut dignum est procerum melius miranda tacemus,
Quam tam magnum humili pondus sermone leuemus.
Cura mihi fuerat tales cognoscere fasces.
Rimabarque sagax tantarum munia rerum,
Dumque sitim iam pene sacro restrinximus haustu,
Et sitis est ingens tam feruida cura [b 1Kb] uidendi,
 Queritur unde essem, et missu cuiatis adessem;
Obstupui et totam pauitans rem rex ordine pando,
Sufficiat uidisse semel, laudare perennis
Instat amor, diuina manum clementia uestram
Omnibus in populis faciat retinere trophea,
Felicemque patrum famam cum prole togatam,
Et fieri in magno allectos per secla senatu
Utque timent uestros letis in saltibus arcus
Ursus, aper, timidusque lepus, ceruique fugaces,
Damma, lupus, immane boumque examen agrestum.
Sic uulgar [Bulgar] sarreque Cynos malus hospes Hyberis
Brutus Britto, Danus uersutus, et horridus Afer.
Subdat honorandis sua colla exterrita dextris.
Nunc tandem creuit felix respublica, cum sat
 Et reges sapiunt, simul et regnant sapientes.
Tetrice stulte uale, quia te suadente canebam,
Non mirum est uitiis nostram sordere camenam
Nec mihi materiem, nec uerba ostendere nosti,
Hec tibi si qua ferat ratio tum Musa nitebis
Hic calamum placuit uesper iam figere surgit.
Edidit hec Strabus, paruissima portio fratrum,
   Augia quos uestris insula alit precibus.
Strabonem quamquam dicendum regula clamet,
   Strabum me ipse uolo dicere, Strabus ero.
Quod factor uitiauit opus, si dicere fas est,
   Hoc uitiato edam nomine, parce Deus.


AD IUDITH IMPERATRICEM.

   Omnia qui solus rerum secreta tuetur,
Premia qui fidei deuotis mentibus offert,
 Illius arbitrio factum, nutuque fatebor
Ut qui corde humili uobis fidissimus esse,
Iam pridem statui, tandem quo nescio casu,
Seruitio attrahere uestro, prolisque beate,
Quam uestris regnique simul profectibus huius,
Alma Dei pietas concessit surgere magni,
uos uestrosque Dei semper miserata potestas
Protegat, exaltet, firmet, regat, armet, adornet
Auguste hec humilis mittit munuscula Strabus
Pignora multorum domino transmissa sequestro
Pacis amatrix, lucis amica, que bona cuncta,
Mente tueris, hec mea clemens, percipe scripta.


AD EAMDEM DE QUODAM SOMNIO.

   Temporis infausta sub potestate dolendi
Dum fraudis commenta pios populumque patremque
Opprimerent, sanctamque fidem delere pararent
Prescripta, exsiliis, odio, ui, carcere, ferro,
Tunc, iacuere boni nebula meroris opaci,
Solaque per gremium regni nutantis ineptos
Perfida exeruit terrore tyrannidis ausus,
Dum mihi sollicito, et recti pro parte gementi
Sepius ingentes fluxere in pectora cure
Nec requies presaga mihi per somnia, donec
Haud dubia uirtute Deus, prisci atra timoris
Nubila decutiens, nitidum sperare serenum
Edocuit, tenebris dum nox includeret altis
Pallida, quod terram et longum quod inane uocamus.
 Dum sopor internis animalia fessa medullis
Soluit, et angores longi curasque diei
Munere diuino, moderamine temperat equo
uisa libri series coram pulcherrima longi
Ante meos uultus, metricis qui uersibus, omnem
Rite superficiem, gestabat in ordine plenam,
Dumque auidus rerum, cautus per singula lector
Irem, animaduerti seriem de casibus ipsam,
Et regni et regis, textu resonare pedestri,
Cesaris hic nomen quadam sub imagine uersum,
Proque sacro semper Ludouici Equitatius illic
Nomine scriptus erat, neque me cognominis huius,
Turbabat nouitas, cum causa uidelicet ipsa
Personam exprimeret, notis notissima gestis
Namque legebatur, gemine discessio fraudis
 Impietas, raptusque duplex, patientia uictrix,
Rectoris, rerumque decus reparabile semper.
Cumque oculi, sensus, aures, atque intima cordis
Antra sibi arderent relegendo siue legendo
Frater ab aspectu librum, miracula cuius
Prebuit eripiens, memori superaddidit ore:
[c 1Kb] Tristior ex oculis humeros [d 1Kb] , quam tota decebat
Pectora, non longe passuri damna ruine.
Euigilans, pariterque uolens retinere quod hausi,
uix uersus in fine duos, et nomen adauctum
Mente recordabar, reliquorum obliuia passus
Nominis auspicio paucis spem protinus auxi
ueloces uirtutis opes Equitatius ille
Portendebat, idemque sequens assertio firmat
Tristari nimium, tolerantem pondera dura
 Non debere, citos facturum in leta recursus.
Hec ego cum uideam factis impleta, quid ultra
Occulerem, placuit uobis efferre probanda
Que nobis longi nutribant gaudia uoti.
Auguste, pauper decies dat munera quina
Strabo, petens ueniam, signat quam calculus idem.


LUDOuICO IMPERATORI.

uilia pro meritis sunt hec munuscula uestris,
   Sed tamen ex pleno que dat amore fides,
Quam uobis seruare diu, totumque per euum
   Hanc animam ueluti nitar ad usque obitum.
Quid mihi quid possit consistere clarius unquam,
    Gloria quam Domini continuata pii?
Hanc sacer aduentus Christi uirtute potenti,
   Auxit in affectum letitiamque nouam.
Paruulus ille quidem carnis de parte uocatus
   Grandia nominibus sex et opima tenet.
Fortis et ipse Deus, mirabilis et pater eui est
   Alterius, pacis, consiliique potens.
Ipse pio uires diuinaque munera regi
   Et clarum eterno tempore det columen.
Pacem consilio faciat retinere salubri
   Quem paci eterne muneribusque parat.
Hic uos cum uestris repetitis sepius annis
   Hec ad festa Deus prouehat incolumes.


IUDITH AUGUSTAE.

Multa quidem ueniunt meritis non debita nostris
    Que probitate sua nos hilarare queant.
Pauca sinisterius torquent tamen obuia flatum
   Queis aliquot uobis me reticente patent.
Non horum extremum est, quod nullis iussio memet
   uestra ligat causis in quod adesse datur.
Non faciem uideo, non haurio uerba, sed inter
   Spem dubito atque metum, displiceam an placeam?
Conscia corda tamen fidei, uotique fidelis
   Non desperare me meliora docent.
Sufficiat prefixa fides, orabo quod ipse
   Hactenus orabam, queque petenda reor.
uita, presidio, pace et solamine Christi,
   uos uestrosque simul tempus in omne frui.
Proxima sanctorum quod nos per festa dierum
   Plenius acturos credimus et uolumus.


DE OSSE DAMULAE PER QUOD ARBUSCULA CREuIT, AD IMPERATOREM LUDOuICUM.

Arboris est altrix quondam uagina, medulle
   Tibia germen habet, nempe bonum omen erit.
Quod cortex humore caret, quod durior ipse est
   Robore miramur, talis in osse uigor.
Nil, Cesar, tibi magne uacat uenabere Dammas
   Ossibus ex quarum silua orietur, aue.


AD CAROLUM IUuENEM.

Natus et egregie, et cultu nutritus herili,
   Disce quid auctori retribuas Domino.
Iustitie uirtus primis adolescat ab annis,
   Tecumque hoc sana mente senescat opus
De pietate patris potius, quam stemmate regni
    Degenerare ulla conditione time.
Si recolamus auos atauosque et magna priorum
   Nomina, tum solum proderit hec series.
Si sacra nobilitas pulchro spectamine morum
   Fulgeat exclusis inscitie nebulis.
Gaudeat ergo sequax famulorum turba tuorum
   Quos tante reficit indolis auspicium.
Nam nichil est quod adhuc felicibus auocet annis,
   Omnia queque geris, spem faciunt animis.
Forma decore nitens, animusque capacior euo,
   Et quod precipuum est, zelus amorque Dei.
 Incipe quod tandem maturior expleat etas
   Quod primo imbiberint uasa, diu sapiunt.
Maiestas tibi cuncta Dei det prospera semper
   Et uite eterne dulcia dona ferat.


HILTUUINO [HILDUINO] SENIORI.

Si condire meos mellis dulcedine uersus,
   Sancte pater, possem, uel decorare rosis,
Non hec pompa tamen condigna nitoribus esset,
   Quos morum et sensus cum probitate geris.
Et tanto me uestra quidem clementia cultu
   Suscepit, quantum promeruisse uelim.
Nil seruiui, nil merui, tamen ecce repente
   Immerito assumptus pauper, honore fruor.
Et fruar, ac uestra iucunder pace per euum,
   Et uita et meritis, atque salute sacra.
 Compensare tibi nulla pro parte quod actum est
   Sufficio, Dominus sed retributor erit.
Cuius ob intuitum, nec nos, nec nostra uideris
   Despicere, affectu sed tolerare pio.
Sum quapropter, eroque ex toto corde fidelis
   uobis et uestris tempus in omne satis.
Obsecro, posco, precor, Domini protectio uosmet
   Ut tegat, atque regat, firmet, inaltet, amet.


HERIBALDO [a 1Kb] EPISCOPO IN PERSONA CAROLI.

Non minimas grates, non parua rependere tantis
   Premia nos meritis uelle, Heribalde, putes.
Quod tremebundus ad hoc nostro non segnis honori
   Litterulas pleno mittis amore litas.
Iam completa quidem testantis uerba Prophete
    Nouimus, effectu sed repetita nouo.
Et uenit ad Dominum laudatio plena timoris,
   Aurum fert Aquilo, frigore sepe rigens.
Pectore quippe tuo, flammas ardere priores
   Indicat igniculus, quem tua scripta gerunt.
Et quia scis nostrum iusto moderamine more
   Parcere subiectis, et tolerare malos.
His tibi pro donis, reddentur munera plura
   Quam tibi perfidie lucra tulisset amor
Si quam dulcis inis, tam dulcis in extima tendes
   Mi dulcedo tua, dulcior usque manet.
Disce gradus stabilire tuos, ne pendula rursus
   Semita, saxosum digrediatur iter
Faustus in antiquo iam disce senescere nido
   Donec uile tegat candida pluma caput.
 Tum febres tussimque grauem. turpemque podagram
   Perpetiens, laribus immoriere tuis.
Hec optasse tibi signum est redamantis amici
   uel mitis domini, uel patientis heri.
Sis felix nostrisque scias tua cordibus apte
   Seria permistis complacuisse iocis.
Sepius hocce gerens, animos perpende fideles,
   Atque uoluntatis mutua disce mee.
Indigeas quotiens, toties per secla ualeto
   Sed nunquam nostri immemor esse uelis.


AD LUITGERUM CLERICUM.

Dulcibus officiis et amica mente colendo
   Luitgero Strabus paucula uerba dedit.
Parua licet fuerit nostre dilectio partis,
   Credo tamen memorem te satis esse mei.
Quidquid habes dextrum, gaudens uolo: porro sinistrum
   Si quid adest doleo, cordis in oppidulo.
Unicus ut matri, terris ut lumina Phebi
   Ut ros graminibus, piscibus unda freti:
Aer uti oscinibus, riuorum et murmura pratis,
   Sic tua, pusiole, chara mihi facies.
Si fieri possit, fieri quod posse putamus,
   Ingere te nostris uisibus, oro, celer.
Nam quia te propius didici consistere nobis
    Non requiesco, nisi uidero te citius.
Excedat numeros astrorum, roris, arene,
   Gloria, uita, salus, atque ualere tuum.


ITEM AD IPSUM.

Chare uenis subito, subito quoque chare recedis,
Audio non uideo, uideo tamen intus, et intus
Amplector fugientem et corpore non pietate.
Certus enim ut fueram, semper, eroque foueri
Corde tuo me, corde meo te. Nec mihi tempus
Suadeat ullum, aliud tibi, nec persuadeat ullum
uisere si poteris, sat erit, si uidero gratum,
Sin alias, rescribe aliquid, tua tristia noui
Atque dolens recolo, dolor est possessio mundi,
Queque serena putas, magis hec in nubila tristes
 Et tenebras fugiunt, uolucri qui pendet in orbe
Nunc scandit, nunc descendit, rota sic trahit orbis [a 1Kb] .


AD LUDOuICUM CLERICUM.

Cui, Ludouice, tui donasti munus amoris
   Hec tibi dat Strabo uerba salutis, aue.
uestra licet uilem fecit promissio memet
   uersibus audere uos monuisse meis.
Nam quamuis magnos mundi teneatis honores,
   Non uos credo tamen spernere nos minimos.
Diuitias non dico hominum, dum spesque fidesque
   Aruerint, solus tum superabit amor.
Non uestis, non ulla fero tibi dona metalli
   Solo seruire quero in amore tibi.
Totus enim sensu, uerbo, factisque studebo
    Promissum tibimet reddere amoris opus:
Esto memor memoris, Dominoque fauente ualeto,
   Tot bona percipiens, quot meruisse sat est


AD BODONEM HYPODIACONUM.

Hec tibi dat Strabo, carissime pusio Bodo,
   Paucula parua licet uerba legenda tuus.
Quem feruore pari dudum defiximus aruis,
   Surculus, ad superos prodeat ille Notos.
Pura per assiduos surgat dilectio motus,
   Donec firma polos, astraque adire queat.
Sis memor in precibus, reddis dum uota Tonanti
    Strabonis, memor est semper et ipse tui.
Quod Domino sectare placet, quod iussit, amato;
   Quod spondet, speres, quod prohibet, fugias.
Dilige uirtutes, uitiis procul omnibus esto.
   Premia certa bonis, pena datur miseris.
Ad meliora tuos ducat Deus omnia sensus
   Et tibi perpetuo munera magna ferat.
Candide, chare uale, carissime semper ubique,
   Pusio candidule, candide pusiole.


AD GOTABERTUM ITALICUM.

Non magis est nato letata uerona Catullo
   Mantua nec tantum ipsa Marone suo,
Letior aut Hellas magnum fundebat Homerum,
   Corduba uel Senecas misit et ipsa duos,
Quam te, si ualeas, crescet doctore Ticinum,
    Fortunate puer, Tullius alter eris.
Sis quicunque uale, uel sis quicunque futurus
   Noster eris, ualeas poscimus in Domino.


AD THOMAM PRAECEPTOREM PALATII [b 1Kb] .

Culmen apostolici cepisti nominis heres
   Actibus et uerbis, promeruisse tibi,
Qui bis sena suo prelegit pectora dono
   Nouit Strabonem te retinere animo.
Gaudeo non tantum mundi quod prospera rident,
   Quantum quod cunctis pro bonitate places.
Hoc commune malis fieri quia sepe uidemus
   Illud habent soli, qui placuere Deo.
Non dat honor meritum, meritis sed redditus ipse,
   Nec peritura ligant pectora plena Deo.
 Ut sale, rore, ducum facie; caro, gramina, bella,
   Non sine labe carent, sic ego te, alme pater,
In Domino sine fine uale, nostrique memento
   Unius siquidem membra sumus capitis.


AD CONRADUM COMITEM.

Ex quo percipiens uestre preconia fame
   Et crebra et uera, hanc ratione bibi.
Obscuris licet ingenio, natalibus atque,
   Congaudere animo, laudibus his studui.
Egimus hoc, agimus nunc ipsum, semper agemus,
   Dum uitalis alet pectora nostra calor.
Quidquid enim possum facto, prece, corde, fideque
   Hoc totum uestro mancipo seruitio
Et si non fuerit uacuum, presentia quo me
    uestra hilaret, mente uos tamen intueor.
uilibus experiar dictis, liceatne uolenti
   Hinc mihi plura sacris credere dicta uolis.
Nam data si fuerit tandem fiducia fandi
   uos penes haud apto tempore mutus ero.
Nobilitatis apex, hominum pater unus et una
   Pauperibus proceres conditione ligans
uirtutem, uitam, pacemque in secula uestram
   Amplificet, firmet, multiplicet, foueat.


AD RUADBERNUM LAICUM

Ex quo fama tui celebrem mihi nominis auram
 Attulit, et fidei robur, rerumque tuarum
Cognoui seriem, magno te pronus amore
Amplectens, iugi mecum uenerabar honore.
Et quia quesitum merui cognoscere tandem
Creuit amor, quanto propius pia notio creuit.
Quis numerabit enim, quantos persepe labores
Sustuleris? quantisque tuam, Rodberne, periclis
Credideris uitam dominorum damna gemendo?
Dum fraus seua pium premeret sibi noxia regem
Reginamque humilem, Ligurum clausisset in urbem.
In manibus posuisti animam, nec grande putabas
Exitium casusque tui discrimina, si quem
Moliri posses iuris pro parte uigorem.
Quando horum cauta mecum sub mente recordor
Miror, et in lacrymas commoto pectore soluor,
 Et quantum accipio, Domini solatia uires
Has tribuisse tibi, certo pro munere credo.
Heu quibus insidiis, arctissima septa uiarum
Alpibus in mediis solers custodia cinxit!
Quanta per ingentes fluuiorum angustia cursus
Terruit, et quotiens trepidum tenuere latebre,
Pauperies pressit, presens metus, omnia dura,
Nullum tempus erat securo munere plenum,
Nox obscura diem, noctem lux ipsa timebat:
Nulla domo campoue quies, timor undique pulsans.
Sola fides rectique sibi mens conscia tantum
Suasit opus, docuitque aliquam sperare salutem.
Cetera sed nimio terrore pericla furenti
Seuitie cessere hominum; qua sepe coactus
Commutasti habitum famulique uice apta per artem
 Seruitia explesti supplex, et mille gerebas
ingeniis quod precipua uirtute nequires;
Sed mens plena fide nullo defessa labore
Non ante assumptum, quia uim formidinis unus
Deseruit, requiemue habuit, quam prima potentum
Corda per Hesperiam scriptis uerboque cegit
Sacrilegum genuisse nefas; his deinde peractum est
Consiliis, ut fessa diu et compressa malorum
Ponderibus regina, feris educta tenebris
Non sine honore foret; tandemque occuitus, et arte
Usus adumbrata, uenisti et dulcia coram
Suscipiens mandata pio celer ipse libensque
Cesari, et adiunctis portasti primus amicis.
Nec minus illud iter recidiuo horrore molestum
Insidiisque dolisque tibi fuit undique plenum
 Cumanum quando arcta lacum custodia nisa est
Preclusisse tibi; Domini sed dextra secundos
Immitens uentos inimico a littore uexit.
Rursus in eriis, niuium uis Alpibus altas
Fecit habere moras, requiei inamabile tempus,
Has quoque decutiens studiis iniuncta benignis
Nuntia, sollicito retulisti ex ordine regi,
His tibi pro causis et tam felicibus inquam,
Ausibus ille redux rex et regina soluta
Et cuncti pariter plena pietate fideles,
Altius ascribent laudes et nomen honestum,
Insuper Omnipotens statuit qui iura fidemque
Qui dominos famulosque una radice creatos
Non equa ditione facit, sed amore et honore
 Concordare sibi, reddet tibi premia uera
Haud dubie fidei, que non cum laude uolantis
Temporis intereant, sed in omnia secla redundent,
Hec etate quidem inualida dum tempora nondum
Pube sua teneris florerent tincta sub annis
Aemula paupertas, dum grandia facta uetaret
In probitate sua, temet potuisse uolentem
Miramur, que posse dedit Deus ordine certo.
Ergo quis in reliquum de te dubitare sinetur
Quantum pro dominis, quantum pro iure fideque
Si locus affuerit melior, maiorque facultas
Desudare uelis? qui prima incommoda forti
Sustinuisti animo, rebus non uictus amaris,
Spemque metumque inter dubio discrimine pendens
Ante oculos duro uersabas pondere mortem.
 Ergo age, fer Domino grates, et munera laudum
Iustitiamque simul dominorum attende merentum,
Tristia deserere, et rursus in leta redire,
Nam quid erat mesto tam desperabile regno,
Quam sua depositis iterato posse uenire
Sceptra, statumque illos adipisci posse priorem?
Sed Deus occulti iudex, atque arbiter equus,
Hos illosque sua iuuit uirtute fideles,
Letare, exsulta mecum. Nam gaudeo tecum,
Hoc quia compleri et completum parte uidemus,
Ipse quod optaui, saltimque audire cupiui,
Quodque per ingentem quesisti rite laborem
Felix participem qui se cognoscit honesti
Et consortem operis, quantum sibi conscius ille
Perfidie confusa globis per pectora tabet;
 Tantum, uel potius multo magis, omnia secum
Letitie fomenta habeant, qui fida reseruant
Corda suis dominis, casusque inuicta per omnes.
Iam uideor nimium fortasse loquacibus usus
Hexametris, dum magna meos extendit amores
Materies, breuiterque pudet dixisse, quod alte
Sit dignum ingenio, dignumque pemate longo.
Dat decies denos uilis tibi denique uersus
Strabo, rogans solito ut tecum mediteris amore
Iussa Dei, ualeasque simul per secula cuncta.


AD ADALHEIDAM.

Si quod mille sonat relationum
Assertoribus estque ueritatis
Ubertate ratum, tacere nitar,
Fortasse inuidie notam subibo.
 Non hoc ergo mee placere menti
Contingat, potius uelim benigne
Audire, et sine fraude publicare.
Quidquid nam bene de bonis refertur,
De uestra fateor probitate, tantus
Nosmet rumor alit, rapitque mentes,
Ut si dissimilem fauere laudi
Contra, quod gero, conscientiam sit.
Miramur concientie decorem
Quo uos precipue nitere notum est,
Miramur meritum, probosque mores,
Quis uos non dubium est placere cunctis.
Qui uos laudat, honore se coronat;
Qui uos laudat; amat, colitque uerum,
 Qui uos laudat, habebitur benignus;
Qui uos laudat, agit quod est agendum.
Non isthec adulantis ore promo,
Nec desidero complacere falsis,
Sed ueris potius uiam loquendi
uerbis institui parare rectam.
Nam si comperero licere nobis
Et si Cunctipotens hoc annuende
Clementer dederit, legetis exin,
Nostri pectoris indices figuras,
Nunc et semper, et hic et in futuro,
Saluete in Domino, ualete, auete,
uos sanctus Pater, et Patris beata
Proles, Spiritus et iuuet per euum.


FABULA ADMONITORIA AD QUEMDAM.

 Cogito quid faciam nuper mihi contigit uno
Iam cecidisse loco, canibus lacerabar ibidem.
Calcibus hic populi ceno demersus in imo,
Si mihi consilium dederis, uitabo per euum
Hanc calcare uiam, probra que mihi tanta ministrat.
Nam uereor ne forte freti me subruat estus,
Cuius ab incursu uix in tellure receptus
Effugi patulas furibundi gurgitis iras.


SIMILITUDO IMPOSSIBILIUM.

Albentes capiat coruos, cygnosque nigrantes,
Limaces quoque multiloquos, mutasque cicadas,
Cornutos adquirat equos, mutilosque iuuencos,
Pisces nare uetet, constanter auesque uolare,
Fontes stare citos faciat, tum currere montes,
 Ferri cogat aquas sursum, flammasque deorsum,
Limus ad humorem, cera ut durescat ad ignem,
Ossaque sanguinibus tumeant, neruique medullis,
Lumbrici saliant, reptentque in puluere cerui,
Galline fundant hedos, atque oua capelle.


EPITAPHIUM WERDONIS.

Postquam primo homini seue sententia mortis
   Iuste ulciscentis uenit ab ore Dei,
Fama licet quosdam lato celebrauerit orbe
   Nominis atque auram ferret ad usque polos:
Iustitia censente tamen, moribunda statutum est
   Membra sepulturis posse capi breuibus;
Hec magni tam pauca uiri tenet area corpus
   Cuius in etheria spiritus arce manet.
 Huius namque loci fuerat patronus et abba
   Nomine Werdo Dei plenus amore sui.
Egregius sensu, nitidi sermonis abundans,
   Dogmata commendans moribus eximiis;
Sedulitate placens, cunctis affabilis, atque
   Deuota Dominum relligione colens.
Hunc rexisse gregem pie per quinquennia septem
   Scitur, et omnigenis accumulasse bonis.
Martius Apriles ter deno sole Kalendas
    Dum uisit. Werdo mortem obit, astra subit.
Huius pro requie titulum quicunque recenses,
   Pectore de placido funde preces Domino.


IN ECCLESIA MONASTERII QUOD RURA uOCATUR.

Hoc templum Stephani celebratur honore dicatum
   Cum Iacobo nostri fratre simul Domini.
Quorum sub precibus, Christi pietate receptis
   Summi adipiscamur munera larga boni.
Hildigrim struxit, Hadabaldus episcopus archi
   Sanctificauit: honor certus utrumque manet

Super unum altare eiusdem ecclesie.

Istam Dantbertus retinet Martinus et aram,
   Quorum nos precibus, Christe, tuere piis.

Super aliud.

Hic matri Domini sociaris, sancte Gregori,
   Cum qua pro nobis poscito sceptra Dei.

Aliud epigramma.

Hanc sancti sub honore Petri renouauit et auxit,
   Abbas Grimaldus lucis amore domum.
Hic ex corde petens diuino munere sumet
   Quod cupit, et uotis congrua dona suis.

Aliud.

Hoc quoque, uirgo Dei genitrix ueneranda, sacellum
   Grimaldus humilis compsit honore tuo.
Ipsi mercedem, cunctisque precantibus istic,
   Quod pie presumunt, dedere posce Deum.

Aliud.

uersibus atque metris par est donare petam
   Ut mercatori carius est quod amat.
Bellica sordenti si portes arma colono
   Despicit, et munus grande ligonis habet.
Miles item fortis, capiat si uomeris usquam
   Dona, magis lituos deligit atque sparum.
Sic quod quisque colit, querit magis. Hinc tibi paucos
   Credere uersiculos, alme pater, uolui.
Quantum delectet tua me dilectio, ne dum
   Emanare queam, uix scio et ipse satis.
Disciplina tibi natiuum et tristior usus
   Abrasit Scottum [a 1Kb] substituitque probum.
 Esto iocum reputas quod dixi, sed mihi Chronmal
   More abiens uestro, tradidit ista loqui.
En Fortunati oratus tibi mitto libellos
   Mensoremque orbis, perlege, scribe, reduc.
Sum tuus, esto meus, quod uterque habet alterius sit,
   Sic ego tu sim alter, tuque mihi alter ego.
Per nasum coniuro tuum, mi chare, ualeto,
   Et Dominum pro me, queso, precare libens.


DE HYMNO TRIUM PUERORUM.

   Omnipotentem
Et benedicant
Astra polorum
Solque sororque
   Sic quoque Lymphe,
Ros pluuieque
   Ignis et estas,
Frigus et ardor,
   Nix glaciesque
Lux tenebreque
    Arida montes,
Flumina fontes,
   Omnia uiua,
Que uehit er,
   Cuncta hominum gens
Semper adorent
Omne per euum.
Cuncta, chorique
Lumina celi
Omnipotentem.
   Queque superne,
Spiritus omnis
Omnipotentem.
   Cauma geluque
Atque pruine
Omnipotentem.
   Noxque diesque,
Fulgura nubes
Omnipotentem.
   Germina colles,
Pontus et unde
Omnipotentem.
   Que uehit equor
Terraque nutrit,
Omnipotentem.
   Isrel ipse
Omnipotentem.


uERSUS IN QUODAM MANTILI.

Pinxit imaginibus rerum studiosa coruscis
   Hanc itt.. pallam arte manuque sagax.
Si tam multa unam fabre finxere figuram
   Quam pulchre binos colligit unus amor.
Orbe uoluta suo nitide petulantia carnis
    uento flante perit, stat tamen aptus amor.


AD WERDRICHUM MONACHUM.

Nulla fides tecum, retinent mendacia totum,
   uulpibus assimilis esse uideris enim.


uERSUS IN BACULO.

Si mihi pes lapset, releuans uice tu pedis asta.


uERSUS IN FLAGELLO.

Postquam nulla meis creuerunt germina ramis
Ferre minas Cereri, fructumque refundere cepi.


IN CAPULO CULTELLI.

Per ferrum efficio, per me quod non facit ullus,
   Sic tibi sit ferrum utile, me retine.


ITEM IN ALIO.

 Quid natura mihi simulata, quid indat imago,
   Dic prudens uno nomine si sapiens.


IN MANICIS.

Ecce sumus gemine socia paritate sorores
   Sic tamen una uice uitet ut alterius.
Dic cate quid faciat, quod nil perfecerat unquam?
   uel quem dent liquido, muta labella sonum.


IN TABULA.

Pando quod ignoro, nec contradico petenti.


IN CEREO.

Huius, Christe, manus factrices dirige cerei.


IN CONuIuIO.

Sal, panis, porrum, pisces, uinum, cibus adsunt,
   Delicias regum nolo uidere modo.


AD EPISCOPUM FEREND.

Apparet ecce nouum regali stemmate donum.
Urbs, persona, locus, regio, tribus, insula, mundus,
Undique congestis numero sine lanceque lucris.
Conciliare tuum, uoto certante fauorem.
India mittit ebur, croceos dat Tmolus odores,
Aurum turbidulus solito plus egerit Hermus,
Te propter geminis fraudatur opima Canopus
Pontus, et ostriferi fauces uacuantur Abydi,
Engaddi lacrymam fundit tibi cortice letam,
Docta minus sibi uisa Tyros incusat hebentes
Muricis, haud dignos se iudice fassa rubores,
Epirus palmas simul, atque Mosella nouellas
Ceu pennatorum certant tibi gignere equorum,
albentes depromit Sueuia montes.
 Chrysea te uiuente diu fore secula spondens,
Hec inter gemmam nec tuta ualle repertam
Gemmam lucidulam, raram, charam, pretiosam
Transmittit proprius prompto tibi pectore dulus ()
Ooliab sculpsit, qua Beseleelque notauit,
uoce quidem Greca gemmam testante probatam,
Quippe agathes, egathos, bonus est lapis, ipse fateris,
Bactrica non ebeni radiat sic forma nigelli,
Nec sic augustum decorant amethystina collum.
uel iaspis fuluo cum clausus fulgurat auro.
Istic si Dauidis resideret uertice regis,
Omnigenas proprio superasset lumine flammas.
Denique si uatis Moysi sub pectore fratris,
 Cogeret undenas sibi ius concedere gemmas,
Hec tibi si gratus fuerit, licet ore nigratus,
Sueuia fors ullum si profert amne lapillum,
Lacteolum, niueum, parium, seu scilicet album
Hunc tibi larga tui prebebit dextera serui,
Nec parcum dices dum fert Alemannia cautes,
Nec tibi Saxonia satius dant saxea dona
Sed uice tu nostra obsequio lapis acriter insta,
Dum ueniens presto ualeam supplere quod opto.


AD ALIUM EPISCOPUM

Eheu merentem renuit dictatio mentem,
Aufugiens tristis confusa cubilia cordis.
Cuncticreans Genitor, mihimet succurre misello,
Filius atque pius, qui secula cuncta gubernas,
Spiritus alme ueni, confer tu uerba precanti;
 Sancta Dei genitrix nostri miseresce rogamus.
Asmata digna uiro sunt nunc dicenda sereno,
   Nomine . . . . . perspicuo Domino.
Germine uirtutum polles, et dogmate fulges,
   Doctiloquosque sophos arte tua superas.
uos laudant omnes, quos Francia gignit amena
   Norica regna simul, uos decorare student.
Sueuia fida parens, iam comptis exilit odis
   Gaudia magna canens, et super astra sonans.
Exsultant iuuenes letantes ac seniores
   Pontificem egregium, Sueuia quem genuit
Regis honor populis solatia larga ministrans,
   Cunctis es mitis, dapsilis et miseris.
Si mihi centenas linguas natura pararet,
    Oribus et totidem mille soni fierent,
Carmina laude tui non possem dicere digna
   Nec sonitus uocis prendere cuncta ualet.
Nobilitas generis cognoscitur omnibus horis.
   Progenies clara uos generauit ouans,
Corpore sat pulcher, mentis uirtutibus altus,
   Omnibus in rebus comptus es atque bonus.
Tu clarus constas, tu lucidus optimus archos [princeps]
   Nobilis in uerbis, nobilior meritis.
Tu Phebum superas, errantia sidera septem,
   Hesperus ac pulcher te superare nequit.
Moribus ornatus fidei, firmissimus auctor,
   Tu speciosus enim totus ad usque pedes.
Tu refoues inopes, quoque das bonus optima queque.
   Accipiasque simul gaudia perpetua.
 Nunc precor ut ualeas felix per climata cosmi [mundi]
   Ac memor esse mei, ne dubites famuli.


ALIUD EPIGRAMMA.

Si decus argenti pretium mihi, seu foret auri,
    Aut etiam pulchros habuissem forte lapillos,
Hec tibi tanta, pater, tribuissem dona libenter.
   Hec quia non habeo, que possum largior ultro.


ALIUD.

Ut gaudere solet fessus iam nauta labore
   Desiderata diu littora nota uidens,
Haud aliter scriptor optato fine libelli
   Exsultat uiso, lassus et ipse quidem.


AD AMICAM.

Cum splendor lune fulgescat ab ethere pure
Tu sta sub diuo, cernens speculamine miro,
Qualiter ex luna splendescat lampade pura.
Et splendore suo charos, amplectitur uno,
Corpore diuisos, sed mentis amore ligatos,
Si facies faciem spectare nequiuit amantem,
 Hoc saltem nobis lumen sit pignus amoris.
Hos tibi uersiculos fidus transmisit amicus,
Si de parte tua fidei stat fixa catena,
Nunc precor ut ualeas felix per secula cuncta.





WALAFRIDI STRABI uERSUS Quos post annum etatis quintum decimum edidit de rebus diuersis. *


AD HEBONEM ARCHIEPISCOPUM RHEMENSEM, In persona Tattonis.

Hac licet indigna liceat uos uoce monere
Pontificum sublime caput, sanctissime presul,
 uiribus ut totis celestia iura struatis.
Pars quia magna boni uobis facientibus omni
Apparere potest mundo, quia se locus ultro
Obtulit, ut uobis obtemperet aulicus ultro,
Et Dominus speciale dedit pro tempore lumen
Ingenii, quo summa domum sapientia fixit,
Nec minor hoc retinet totum ueneranda uoluntas.
Omnibus his cum uos magnus daret arbiter omnis
Iustitie, propriis locupletes crescere donis,
Non erit indignum tota si mente beate
Ecclesie pie membra sua in compage medullis
Confortata suis, foueatis dogmate sacro,
Et primum uigeant oculi, pro luce diurna
Qua totum instruitur, recta ad uestigia corpus,
uos sal, uos lumen, Domini uocat unica proles,
 Soluere sacra uetans factis precepta sinistris,
uobis soluendi uobis dedit atque ligandi
Cuncta potestatem celo terraque manentem
Conseruis alimenta iubens in tempore poni,
uos igitur si uita decens ornauerit apte
Subiectos exempla trahent ad compita uite,
Et non subiectos series pulcherrima morum
Illiciet prisce uitare erramina uite
Et ceruice humili, faciet iuga ferre Tonantis,
Primum namque decet, totoque et corde studendum est,
Ut pia catholicis firmetur regula factis,
 Post aliena sacris temptentur corda loquelis.
Cogere quid prodest ad ouilia morbida, sanos
Quos cupis esse greges, primum uitia omnia sacris
Pellantur stabulis, sic turba nouella uocetur.
Nonne eadem quoque cura fuit doctoribus almis,
 Ut sine labe sue graderentur ad omnia uite,
Blasphemis ne forte locum uis sancta dedisset,
Paulus preco Dei, sese cupit omnibus esse
Omnia, ut ex multis caperet felicia lucra,
Scandala non demus Iudeo et gentibus, inquit,
Ecclesieue Dei, que rugas aufugit omnes,
Et capiti per membra sua se sedulo nectit.
Quanto namque caput fuerat pro corpore toto
Olfactu, auditu, gustu, speculamine, tactu,
Tanto uos potior legum strictura cercet,
Hocque magis summe debetis imaginis arcem,
Intrepido lustrare gradu; non hec tamen istis,
Quod uobis aliquam uirtutem deesse putemus
Prosequimur, sed magnus amor dicenda ministrat,
Nam cupimus uestra ad sanctum molimina finem
 Ducier, at summum tractandi digna patenter
Nouimus esse locum, ni desit sola uoluntas,
Iamque etiam nostrum uosmet cognoscere uotum
Non dubitamus, erit Christi perfectio donum.
Trina Dei uobis per secula cuncta potestas,
Aeterne tribuat uite, sine fine coronam
Ut uos cum Domino, uobiscum et leta sequentum
Turba, metat stabiles magna cum pace maniplos.


AD DEGAN [a 1Kb] CHOREPISCOPUM TREuIRENSEM, In persona Tattonis.

His tibi uersiculis, doctor sanctissime Degan,
    Tatto humilis mittit uerba salutis ouans.
Arctor in ambiguis uario moderamine rebus,
   Utrum pauca loquar, an potius sileam.
Scribere cogit enim dilectio mutua memet,
   Sed uereor ne non dem tibi digna, pater.
Tullius inferno quamuis repedauerit imo,
   Exserat aut magnus ora faceta Plato;
Liuius aut Titus secum ferat ipse Catonem,
   uel linguam teretem Sapho loquax terebret:
Non possent unquam laudum miranda tuarum.
   Digne proferri, sunt quia multa satis.
Miramur merito sapientis munera mentis,
   Doctrinam, mores, carmina, dicta, animum.
Nec minus exterius miramur sancta stature
   Incrementa tue, membra, manus, faciem.
 Nos paruos humiles, murem sibi forma subegit,
   osque gigantem esse gloria molis habet.
His sed sepositis tota uirtute precamur
   Ne laceres uersus, presul amate, datos.
Sed potius scriptis recinentia scripta ministres,
   Queis nos correptos admoneas petimus.
Quin etiam dabimus puerorum pauca legenda
   Hinc ioca nostrorum, ut uitiosa seces.
uerum de reliquo si quid mandare uelitis,
   Mente sumus parti, sic tua iussa sequi.
Quesumus obnixe, nos ne fraudetis amatis
   uestre doctrine mellifluis modulis.
Sic equidem uobis, uerbis audebimus ipsi
   Dona salutis item mittere suppliciter.
   Et faciat letum regna poli capere.
 Nunc ualeas, uigeas meritis per secula pollens,
   Sisque memor nostri, nosque tui in precibus.


IDEM AD EUMDEM.

Suscipe parua tui, presul sanctissime Degan,
   Munera Strabonis que tibi mittit ouans.
Sis memor in precibus, reddis dum uota Tonanti,
   Strabonis, memor est semper et ipse tui.
Carmina Pygmei mittam, simul atque gigantis
   Dum uacuum fuerit, semper ubique uale.
      Amen.


AENIGMA.

Est monitor quidam, plures qui commonet ipse
Non tamen ulla canit sine dicta monente uicissim,
Que dum cauma coquit, penitus tacet atque refutat
 Carmina, sed medio melius de frigore clangit.


DROGONI EPISCOPO METENSI.

Iudicii decreta Dei dum Paulus acuto
Scrutatus sensu, tanti non posset honoris
Non dico effari, sed nec contingere molem
Attonitus mirisque stupens affectibus. O quam
Sunt, inquit, diuina homini penetralia longe
Occultis abstrusa uiis, que corpore clausi
Per speculum rarisque uident ex parte figuris.
Quis dinoscet enim, que sit sapientia mundi?
Que uia? que rerum latebrosa scientia? quodue
Iudicium quo cuncta Deus regit, ordinat, ut sint?
Quo uasa interitus flagris et pace sinuntur
Tendere calle suo, per quod pietatis aguntur
 uasa per aduersos successus perque secundos
Lucis amare uiam, quo factum sancte fatebor
Prouisumque pater, primis ut casus ab annis
Sepius asperior quateret, nec frangeret unquam
Quem letis censura Dei laudanda diebus
Perpetueque bonis uoluit seruare salutis,
Ne si securis riderent otia rebus,
Libertas grauius generaret lenta periclum;
Gignit enim diuturna quies fomenta laborum,
Iuge exercitium pacem parit, addit honorem.
Qui uaga diluuio seruauit semina mundi,
Et genus humanum parua de stirpe refecit,
Qui Ioseph regnare dedit post carceris umbras
Quique domum Isrel duris dux ipse catenis
Exuit, et pariter promissa ad rura uocauit
 Post latebras, odiique dolos, et prelia. Dauid,
Qui dedit imperium, natique immania gesta
uertit in auctorem, rursusque in regna recepit,
Cui pax ipse fuit, uatem qui fauce leonum
Ignibus et pueros mediis subduxit, et alto
Fornacis gremio, rorem pro caumate sparsit,
Qui Christum post flagra, crucem, meledicta, sepulcrum,
Surgere et ad dextram fecit residere paternam,
Qui furue tenebras, et ceca silentia noctis,
Mutat luce noua clari per lumina solis,
Qui nebulas pluuiumque diem redeunte sereno
Purificat, terrisque suum post frigora brume
uer reparans pomis, foliis et floribus arua,
Que fuerant pridem canis turbata pruinis,
 Instruit et pelagi feruentia murmura sedat,
Ipse per immensum pietatis munus amice
uos mutare dedit, fuerant que tristia letis,
Ut quia de Domini didicistis fidere donis,
Casuris herere bonis, non deinde uelitis.
Nempe beatus erit Domino qui sperat in ipso,
Est maledictus item qui carnis brachia credit
Sufficere, et Domini demens solatia temnit.
In Domino confisus enim, uelut inclyta Sion,
Non metuet pulsata malis per secla moueri.
Nam qui uerba Dei studiosis auribus haurit,
Et complere studet deuotis agnita factis,
Hunc eterna uiro similem sapientia dicit,
Qui mansura domus fulcit fundamina, sacre
Mole petre, que Christus adest, ubi templa bonorum
 Sunt figenda operum, subito si uenerit unda
Fraudis, et errorum, aut pressure flumina fortis
uentus et a Scythico ducens Aquilone fragorem
Sibilat illecebras antiqua fraude latentes,
uel forte ingenti si tempestate fatigat,
Stat structor, stat structa domus, quia firma beate
Fundamenta petre, super imposuisse probatur.
Hac de mole petre, uero stat nomine Petrus,
In quo percepit soluendi siue ligandi
Ordo potestatem, merito qui nomine uestro
Dicitur, hunc quando factis et dogmate recto
uosmet habere liquet; quem quo mage quisque meretur,
Hoc et habere magis bene creditur; ergo tenenti
 Non dat honor meritum, meritis sed deditur ipse.
Hec sunt precipue quibus insignita refulget
uirtutis persona tue, sapientia radix,
Ordo, affabilitas, bonitas, patientia, uirtus,
uita, gradus, doctrina, locus, moderatio, uictus,
Zelus amorque Dei, fidei insuperabile robur,
Relligio, officium, censura, modestia, gestus.
Hisce Dei uirtus uosmet per tempora multa
Crescere concedat, proque his eterna rependat
Premia, que seruis tribuenda fidelibus auctor
Insinuat, uite Dominus, uia, uita, redemptor,
Nominis alta mei si non obliuio meme
Presserit, haud unquam uestri memor esse uetabor,
Et que precinui uotis optare benignis
Pastorum eximio peccator Strabo, pigerque
 Quindecies et bis quinos fert munere uersus.


AD MUATUUINUM [MODOINUM] EPISCOPUM.

Si qua uiam faceret nostris fiducia uotis
   Optabam dudum scribere sepe tibi.
Suscipe nunc tandem, presul carissime nobis
   Que simplex humili fert ratione animus.
Non aspernari tantum mea parua magistrum
   Crediderim, lati quem colit orbis amor.
Ditis heri locuples capit aurea uasa supellex,
   Argenti species adnumerans uarias.
Hec eadem non ficta luto, non lignea spernit
   uascula, sed propriis mancipat officiis.
Qui dat Erythreo summas de littore gemmas,
   Finibus Europe succina querit hians,
Oceani solitus balenas uellere fundo
    uulgares tincas [a 1Kb] ad sua lina uocat.
Aurificis studium, pretiosa monilia fingens
   Interdum gracilem corpore cudit acum.
Balsama, narcissum mundi per climata querens
   Camporum uiolas, et coriandra legit.
Tu quoque summorum pastus uirtute ciborum
   Dignare exigui muneris esse dapes.
Ac ueluti post mella, grauis cape pocula myrrhe
   Que sit seua licet, pluribus auxilio est.
Gloria que uestris inoleuit magna camenis
   Ne laceret nostros cernuus oro trochos:
Carmina mature cupio pretiosa senecte,
   Dicta iuuentutis, qui lego multotiens.
Quamuis multa canas secli celebranda cateruis
   Nos apud es mutus, fama quibus minor est.
 Ne, pater alme, sinas cunctis quod sponte ministras
   Expertem memet muneris esse diu.
Sperarem uestre nunc iam solatia Muse,
   Ni mala per regnum tanta uoluta forent.
Nunc doctor, miles; presul, bellator habetur
   Pessundant propria quique aliena gerunt.
Eheu! quam clare Satane seruitur honori,
   Et pax pacis abest, orbe repulsa procul,
O proreta, pio studium dispone labori,
   Ne fluctus mergat qui furit in breuibus.
 Sit Dominus tecum, semper tua gratia mecum,
   In Domino uates, o Modoine, uale.


IDEM AD QUEMDAM.

Si tibi frumenti superarit copia, siue
Condonare queas nobis, seu uendere quidquam
Exstat opus, quia pascendi mihi denique quidam
Sunt, prodesse quibus nolenter siue uolenter
Debeo, chare, uale, sodes dominum ipse saluta
Prona uoce tuum, scribam si suaseris exin,
Scribitur ut uilis properanter epistola, sic has
Crede mihi nugas, sine cera hac pelle notaui.


AD AGOBARDUM EPISCOPUM LUGDUNENSEM.

Dum uix ter senos habuissem temporis annos.
   Ad uos nomen iit, o pater alme, meum.
 Peruenisse scio, quando rescripta recepi,
   Que magni nobis instar amoris erant.
Si meministis enim, quia nam meminisse potestis,
   Gaudeo, et ut memores sitis ubique rogo.
Ipse amor ardet adhuc animis, uiget ipsa uoluntas
   uisendi temet, atque tuo ore frui.
Aethiopum si regna colens, si rura Sabea
   Liquit regina, ut Salomona petat
Cur nos non potius quibus altera regna parantur,
   In solo auctoris semper amore sumus?
Nam fateor, si certa mihi nunc optio detur,
   Ut capiam mundi dona uel ingenii;
Otia liberius uerum secura sciendi
   Aurea quam secla, sed peritura, sequar.
At de flore nouo, qui uos penes ortus, odorem
    Prodit ubique sui, hec loca rumor alit.
Flora uenit quondam, dum singula queque deorum
   Sunt affata, iugis prata thymumque gerens.
Huic floro melius sententia Christicolarum
   Attribuit, quidquid dogmate et ore uiret.
Nam hic florus florem sequitur de germine Iesse,
   Et tradit quod amans attulit ille homini.
Que tam segnis erit donis ingrata supernis
   Que se hoc non sponte nectare pascat apes?
Floreat haud flaccens hic flos, et florea fragrans
   Spiramenta ferat semper ubique Deo,
Donec in astriferas porrecta cacumina sedes
   Erigat, et fructum iam sine fine habeat.
Cedant ambrosie, rosa, lilia, spica, crocusque,
   Suauia cuncta simul, huius amor placeat.
 Hoc fruar, hoc utar, fouear, delecter, abundem,
   Auditu et uisu huius, alar, docear.
Det quandoque Deus, nos mutua dona uicissim
   Impertiri, aliquid pars utriusque metet.
Munere diuino precor, o sine fine ualeto,
   Mittentes uestre dulcia scripta uicis.


AD RABANUM MAURUM ABBATEM FULDENSEM, MAGISTRUM SUUM.

Suscipe seruorum, Pater optime, uerba tuorum
   Annuat ut uestris Omnipotens precibus.
Fac supplere moras torpentem pectore Strabum
   Plurima ne dominis probra legat propriis.
Suscipe putricolum [F., patricolam] clementi corde libellum
    Emendata tuo uiscera ut ore ferat.
uix reparata tuis concedere dogmata seruis
   Dignare, ut norint quam bene amore cales
Cresce ualens, augere uigens, firmare beate
   In Domino semper, inclyte queso Pater.


AD EUMDEM PRO CALCEAMENTIS.

Rabano Patri per uerba precantia Strabus,
Ante aliquot menses spondebat epistola nobis,
Huc autumnali uenturos tempore missos
Usibus ut nostris ferrent, que nostra poposcit
Paupertas, sed spes miserum me uana fefellit,
Quo sic suspensum improuisa perurget egestas,
Sed licet innumeri pulsent mea pectora questus
Plus tamen impugnat, quod nudipedalia cogar
Ecce pati, ni uestra prius solatia nostros
 Respiciant casus, uerbis ut pauca monenti
Occurrat, que fit cunctis largissima mater
uestra manus, ualeas per secula cuncta precamur.


AD EUMDEM PRO SERuITORE DANDO.

Quesumus exigui temet, Pater optime, serui,
   Sit nostri ut clemens uestra memor bonitas.
Aedis enim nostra est nobis angusta duobus,
   Si terni essemus, lata satis fieret:
Unde exspectamus uestri promissa fauoris,
   Tu nos ut clemens teque iuuet Dominus. Amen.


DE QUINQUE PARTIBUS RHETORICAE.

Pars est rhetorice solers inuentio prima,
Dicendi constat bene conditus ordo secunda.
 Tertia condignis sequitur pars [a 1Kb] angusta duobus,
Quarta rogat memorem, collecta tenere magistrum.
Explet et ornatum dicentis formula quintum.


AD WENIBERTUM ABBATEM.

Suscipe, sancte Pater, pauper que munera Strabus
   Mittit, et ex animo missa reuolue libens;
Nam quod apud gnaros gaza pretiosius omni est,
   Hoc tibi porrigere uiscera nostra uolunt.
Non aurum, non ulla malis obnoxia curis
   Munera, que incautos sternere sepe solent;
Xenia sed mundas tantum pascentia mentes,
   Que tibi quando fero centuplicata gero.
Hec igitur si dicta pias dimittis in aures
   Plura dabo, uitam si Deus addiderit.
 uiue, uale, rescribe, doce, Weniberte benigne;
   Esto memor memoris, et memor esto tui.


AD SIGIMARUM MODO ABBATEM.

Sancte Pater, dignare breuem percurrere chartam,
   Quam Strabus tenui edidit ingenio.
Sunt mihi namque patres celeberrima iura tenentes,
   Talia curantes non recitare metra.
En ideo ignotis commendo probanda labellis,
   Ut saltim inueniam qui pia uerba ferat.
Respice quem torto spectare uidebis ocello.
   Iste puer mittit hec tibi uerba, pater,
Aeternam cupiens tibi namque manere salutem,
   Sis memor ut famuli mutua dando tui.


AD MAGISTRUM TATTONEM.

Litterulas lacryme nostras comitantur amare,
   Optantes faciem ecce uidere tuam.
Tu uideas uite celesti in sede Datorem
   Mercedisque feras premia multa bone.


DE CARNIS PETULANTIA.

   Quisquis tramite pendulo
Decliuique spheram [b 1Kb] loco
Plana ponit in area,
Ni prensum teneat manu
Statim cernit ad infima
Cursu nare uolubili.
   Qui plumam leuibus manu
Aut credit folium notis
 Dum uentis quatitur polus;
Ni prenset manibus fugam
Molitur uaga concitam
Res, et fertur in era.
   Cum puppim fluuio leuem,
Et seuis dare fluctibus
Cogit dura necessitas
Ni conto pigra robora,
Et remis subigat celer,
Te secum rapit alueus.
   Ignis per stipulas uolans,
Aut summas fruticum comas,
Quas uis Solis obusserat,
Ni fons fortior occupet,
Statim materiem uagam
 Consumit simul, et perit.
   Agrestem caueis feram
Captam, profuit aut auem
Sub custode tenerier,
Ni sic assiduus domes,
Pergit lustra per auia
Morem querere pristinum.
   Annis forte recentibus,
Si pullum patre nobili
Campis credideris satum,
Ni frenis bene presseris
Confisus petulantia
Te deponit, et auolat.
   Noui flumina promptius
Primis currere callibus,
 Que si forte cegeris,
Notos linquere tramites,
Ni consepseris undique,
Rumpunt federa protinus.
   Hec carnem stolidissime
Nostram respiciant homo,
Consuetam male uiuere,
Puppis, pluma, focus, sphera,
Pullus, flumen, auis, fera,
Hec attende sagaciter.
   Quam ni sollicitus malis
Exarmaueris insitis,
Et conatibus intimis,
 Ad ueram retrahas uiam,
Nigros tendit ad inferos,
Et tu perpetuo gemis.
   O qui munere perditas
Sanasti uitiis tuo
Terras, per genitum tuum,
Fac ne demonis horrida
uis mentes sibi uindicet,
Quas baptismate laueras.


AD LIPHARIUM MONACHUM.

Strabus ab interno tibi mittit amore salutem,
In Domino ut ualeas, doctor amande, tuo.
Sis memor et Strabi rescribens mutua pacis
Munera, si dicta uixero plura dabo.
 Portitor accelerat, sensus in pectore tardant.
Sensus si melior uenerit, instat amor


AD ALTGERUM MONACHUM ELAHWANG.

Strabus opem Domini ueteri optat adesse sagitte;
   Ipsa nimis ualeat Strabus ut ipse rogat.
Plango tuos, fateor fautor, dilecte recessus,
   Oraque largifluis, irrigo nunc lacrymis.
Sum memor auxilii, mihi quod conferre solebas,
   Et munus recolo pacis amoris opus.
Oscula dulcisono libate precamur ab ore
   Litterulis ego quas pollice et ore dedi.
Iam secura tua residere sagitta pharetra
   Cerneris, et placidis pascier ecce bonis.
Nec de mente cadat, fueris quis, quisque modo sis,
   Perfecta in recto sunt documenta opere.
 Marcuuardum Cotanen dignum precor omnia Bertum
   Dona salutis ego Strabus habere diu.
Iam ualeant cuncti fratres, ualeat bonus Abba,
   Seruulus hoc uester, oro pusillus enim.
Tu memor esto mei sanctis sermonibus Altger,
   Strabus ubique tui est memor in Domino.


IN PERSONA CUIUSDAM MONACHI AD ABBATEM SUUM.

Suscipe clementer paucos, pater optime, uersus,
   Suscipe uota precum, conspice mestum animum.
Qui geris ecce uicem Christi pietate magistra,
   Te credo esse pium de pietate Dei.
Nunquam me similis strauit, tetigitque procella,
   Cuius ad incursum tam cito deficerem.
Quam me uestra quatit fictis suspicio rebus,
    Qua miser ut timeo, nec fuga nantis erit.
Si tamen ad uentum licuisset flectere remum,
   Securo eximerem pectore me pelago.
Idque rogo summe rogitans per numina summi
   Iam me mundari, uel patere esse reum.
Mitius expelli ferrem de sorte meorum,
   Iram quam uestram hoc meruisse modo.
Da ueniam dictis, solito potioribus istis,
   Ecce necesse mihi sic, pater alme, fuit.


GOTESCALCHO MONACHO, QUI ET FULGENTIUS.

uelox Calliope uiam frequenta,
Qua Fulgentius [a 1Kb] inuenitur, illum
 Post cunabula longius meantem
Quesisti, dubiam secuta famam,
Interdum uaga perstrepat illum
Romana positum ferens in urbe,
Deuoto extera cogitare corde,
Gratis exsiliis adire rura.
Tandem quere suo loco reductum,
Et dic semper aue, ualeque multum,
Cui quondam dederas honore nomen
Ductum dirigit hic tibi salutem.
Dulcia cum nostros sancti natalis amores
Iam propius tractis complerent gaudia uotis
Addita sunt fasti fulgentia dona secundi,
Quod tua suspensis ingessit epistola nobis,
 Ut requies lasso, sitienti ut dulcis aque fons.
Lac maternum agnis, pluuia ut squalentibus aruis;
Carcere constrictis ut lucis uena diurne:
Sic optata palatinas mihi metra tuapte
Scripta manu, nebulas uero pepulere nitore;
Sed quia lucifluo succedunt sepe sereno
Nubila, non aliter turbant mea gaudia Chauri,
Dum tua scripta sonant, bene me te posse carere
Ad faciem quantum, cum sit mihi testis in imo
Pectore, spes ardens a te me plurima uelle
Lucrari, lucisque tue consortia ferre.
Te quoque sit certum multis testantibus, et me
Atque alios exemplorum uerbique lucerna
Instruere, et sapidis infundere posse saliuis.
Est aliud maiore mihi merore gemendum,
 Quod cum uita tibi potior sit lege Lycurgi
Solus in accepto recubes non prodigus auro
Commissumque premant sudaria nexa talentum,
At qui in pauperie passa est quam nostra iuuen
Non talem te chare habui, minus aque benignum
Expertus non sum, fuerat quam cura petentum
Cur modo diutius mordax testetur in amplis
Fama tuam miror celare peculia dextram,
Que pater usuris clemens augenda reliquit,
Sol radios nec luna suos ceco inuidet orbi.
Imber in arua cadit subiecta, fluuntque uolentes
More suo fluuii, partum trahit era mundus,
Gramina fert tellus, foliis et fructibus arbor
Sponte reuestitur, lac manat ab ubere matrum,
Ipse Deus sine dat cunctis discrimine lucem,
 Et pluuias, operisque sui iubet ire sequacos.
Quis mihi persuasit sacra munera corde tenaci
Obstruere, auctori nisi qui contraria sentit?
Quin potius monuit sancti quod pagina Pauli,
Seruemus, bona que subsunt, operemur ad omnes,
Sed magis in sanctos, quos uita domestica nutrit.
Ergo pater fraterque mee pars unica mentis
Noluerim mea dicta putes lacerare uolentis
Sed tua nolentis reticere pericula, si quid
Mens mea scit, poteritque fidem seruare fideli,
Non tibi talis ero, qualem meminere Philippum
Fraude in amicitie per prisca uolumina fasti,
 Sis mihi quam merui longe rogo maior amicus.
Quantus sum tibi, tantus ero, rescribe per istum,
Pacis amatorem nostre, fidumque sequestrum,
Proque rogante ora, ne turbine raptus iniquo
Non meminisse tui queat, hinc in secla ualeto.


DE QUODAM SOMNIO AD ERLUINUM.

Nox erat et magni alternis per climata celi
   Ignibus auxerunt astra remota iubar;
Pollachar infusum Letheo munere somnum
   Emotis curis, noctis amabat opes.
Cum subito tenebras fama est Iouis armiger altas
   Decutiens, oculis uisus adesse uiri.
Perge, ait, et terre nebulas transcende prementes;
   Ducam etenim, quo te premia magna manent,
 Letus ad hec grates cernenti cuncta quod egram
   Quesitu longo uult satiare animam.
Ales ad alta uolat, timidumque per era portat,
   Donec terrorem purior ethra dedit.
Dedalus ille nouus, partim suadente timore
   Partim preproperum, quod terit horret iter.
Sordibus hisne, inquit, quis turgent membra grauatum
   Lucida stelligeri me feret aula poli?
Quin patere excurrat distenti egestio uentris,
   Terra suum seruet pondus, abibo leuis.
Unguirapus uentura sciens caudam ore teneto
   Dixit, et expurga fetida queque celer.
Tum uero ut longum mundus duraret in euum,
   Ilia pro totis nisibus euacuat.
Hic aquila, absurdum est, diuinis sedibus, inquit,
    Inserere, aspergat qui loca celsa lue.
Ergo redi et strati sordes intende relapsus
   Nec rursus speres sordibus astra sequi.
Euigilans quidquid supero sibi uisus ab axe
   Fundere, per lectum repperit ire suum.
Pro pudor atque nefas, uisis deceptus iniquis.
   . . . . . . . . . . . . . . . [a 1Kb]





INCIPIT PSALMUS.

Quam bonum ecce simul fratres concorditer omnes
Est habitare pios, capitis ceu uertice quondam,
Limpida fomenti fundunt uelamina pepli,
 Udaque roriflui ueluti cacumina collis,
Hermon et Sion, humescunt roscida rura,
Illic perpetuo pollebunt munera patris,
uitaque fine tenus durat per secula sospes.


ORATIO DOMINICA.

Omnipotens auctor celi regnator in aula,
Sanctificetur honore tuum laudabile nomen,
Longe repulso hoste qui nos liuore fatigat,
In terrisque fiat nostris tua clara uoluntas,
Sic ueneranda poli qualis in culmine constat.
Summe Pater, nobis panem concede diurnum
 Donec nostra fides meritum succrescat in almum.
Plura que facimus nobis dilecta remitte,
Ut ueniam dantes laxemus debita fratrum,
Naturam nostram mala non tentatio frangat,
Non superet, laqueos ne inducas hostis iniqui:
Ergo mali magnis tu nos defende periclis,
Ut mereamur inire tui alta ad premia regni.
Ista quidem lector qui sim cognosce loquela.


ALIUD

Hartperto superi septo diademate regni
uirtutum uitam gradibus qui scandis honestam,
Seruitio Domini nunquam marcescis in omni
Pectore sub fido deuotus nuntiat, N.
Omnia que fieri possunt famulaminis ulli,
Cum precibus fidis simul omnia tota salutis,
 Responsum uestri iamiam uenisse cupiui,
Tale quod ex uobis referat solamina nobis.
uos ego uos uere dubito qui uelle replere,
Auribus ut uestri dixere notamina nostri,
uel melius fari, uel prorsus posco negari,
Cordis ut ambigui cito possint uincula solui.
Sicut gaudet auis letantur garrula ramis,
Corpore sic uestro gratulabor sospite uiso,
Hec rogo uerus amor, iungat non diuidat error.


.

Patri dilecto uirtutum flore sereno
   Mathytes [b 8Kb] fidus optat ubique decus.
Si mihi millenis fluerent modulamina bombis,
   Non possent tanti digna sonare tibi
 Quem tamen ut potero deuoto pectore laudo,
   Laudandum merito uociferante sono.
Te cum symphoniis modulentur lymmata ternis.
   Harmonieque decus consonet omne tibi.
Tessara cum modulis conflentur in organa trinis
   Nunc tibi dyplasium, nunc diapente sonet.
Te per grandisonas laudet moderator hydraulas,
   Colchica formetur ex adamante tibi.
Laudent concordes sueto te more sorores,
   Est quorum numerus bis quater atque semel.
Que testante mytho uolitantes alite multo
   Auricomo comites intonuere polis.
Usibus una meis tantum restabat in aruis
   Quam uexit cygnus tardus ad istud opus.
Que mecum luteas interuersando paludes
    Edocet in laude euigilare tua.
Denique ueridicus uarios felixque misellus,
   Amnes astriuagi prodiderat numeri.
Quorum iam reliquis quadam de parte remotis
   Extima nos duri afficit unda uadi.
Gurgite quo geminis tantum circumdata cygnis
   Nostra Thalia sedet, frigoribusque riget.
Denique candidulas nigro sub gurgite pennas
   Obsordere dolet, cum dolor alter abest.
His usura foret cum flumen lactis adesset,
   Hinc alios comites postulat hicce sibi.
Cornicem alpinam si quis transmittat ad illam
    Strimoniamue gruem, munera grata dabit.
Illi cum crotalis, tinnitibus atque lyrarum
   Threicium superans, clangeret ipsa uacans.
Artibus omnigenis rutilans o nomine dulcis
   Hoc opere ut tibimet obsecro chare uacet.
Nomen namque tuum recolit plus omnibus unum
   Perdia quod memorat, nocteque connumerat.
Attamen indubitans istec ut tu mihi credas.
   Aspice que scripsit ipsa magistra tibi.


uERSUS THALIAE AD EUMDEM.

Compar amande uale, nostri decus inclyte salue,
Quem nobis aptum facit experientia rerum,
Artibus in nostris qui non equandus haberis.
Namque tuum nomen mihi semper amabile lumen,
Noctes atque dies mecum uersabitur omnes
 Quod stringens numeris celestis ad instar honoris,
Compono certis manifestans cognita rhythmis,
Cuius frons quinis, deciesque recognita quinis
Dat lateri triadem decadem ter denique signa.
Denique bis binis ipso de nomine sumptis
Litterulis quadrum signo per climata mundum
Mox totidem reliquis ductis exinde elementis
Quattuor in mundum spargentes dogmata latum,
Signantur proceres, Christi documenta notantes,
At tu si cautus hec bina quadrangula cernis,
Bis centum numeros adiectis quinque notabis
Quos per septenos sollers si diuidis orbes:
Sunt duo que restant geminam signantia pacem,
Eptas, nam totidem designat dona superna,
 Sed si pentagonum cernis per grammata primum
Quodam cum phthongo resonat ceu nuntius alti,
Terne litterule restant de nominis arce,
Quas fidei sancte ternarius offerat ipse,
Aspice nunc clarum frater nomenque serenum,
Gaudens cum Domino felix, nostrique memento.


IN BASILICA SANCTI PETRI ET PAULI.

Hic Petrus et Paulus, quadrati luminaria mundi,
Absidam gemino tutantur numine lautam,
Necnon Andreas, qui quondam funera letus
Passus et in patibulo sancta cum carne pependit.
 Hoc templum Bugge pulchro molimine structum
Nobilis erexit Cenuuium filia regis,
Qui prius imperium Saxonum iure regebat,
Donec presentis contemnens culmina regni,
Diuitias mundi rerumque reliquit habenas,
Plurima basilicis impendis rura nouellis,
Qua nunc Christicole seruant monastica iura.
Exin sacratam perrexit querere uitam,
Dum proprium liquit Christi pro nomine regnum.
Qui tamen ante tribus gessit certamina pugnis,
Et ternis pariter confecit bella triumphis
Post hunc successit, in bello famosus et armis,
Rex Ceiiuunalla [a 1Kb] potens, regnique possessor et heres.
Sed mox imperium mundi sceptrumque relinquens
 Alta supernorum conquirens regna polorum,
Clarum stelligeri conscindens culmen olympi,
Sed his principibus celum penetrantibus altum,
Quorum descripsi iam bina uocabula dudum,
Tertius accepit sceptrum regnator opimum,
Quem clamant Ini certo cognomine gentis,
Qui nunc imperium Saxonum iure gubernat.
Quo regnante nouum precelsa mole sacellum
Bugge construxit supplex uernacula Christi.
Presentem ergo diem cuncti celebremus ouantes,
Et reciproca Deo modulemur carmina Christo.
Sic rexit regnum plures feliciter annis,
Donec conuersus cellam migrauit in almam.
Inde petit superas meritis splendentibus arces,
Angelicis turmis ad celi culmina ductus,
 Celicolis iunctus letatur sorte superna.
Turgida cum ratibus sulcabat cerula curuis,
Et maris equoreos lustrabat remige campos.
Algida uentosis crepitabant carbasa flabris,
Donec barca rudi pulsabat littora rostro.
Exin nimbosas transcendit passibus Alpes
Aggeribus niueis et montis uertice septas;
Cuius in aduentu gaudet clementia Rome,
Dum mergi meruit baptismi gurgite felix.
Post albas [b 1Kb] igitur morbo correptus egrescit,
Donec mortalis clausit spiracula uite





WALAFRIDI STRABI HORTULUS AD GRIMALDUM, MONASTERII SANCTI GALLI ABBATEM. *





CANISIUS LECTORI.

 Etsi Hortulus iste Strabi iam olim fuit euulgatus, hic tamen denuo publicare libuit, ut pemata Strabi, quoad fieri potest, tandem unum in corpus colligantur. Utinam sancti Galli uitam ab eodem carmine scriptam addere licuisset! Sed absterruit nos codex uitiosissime exaratus, ex quo te non magis expedias quam ex turbatis uento foliis Sibylle. Ut autem noueris quis sit iste Grimaldus, cui Hortulum hunc Strabus consecrat, placet ascribere que de illo notauit R. P. Iodocus Metzlerus, monasterii S. Galli professus. Ait ergo: Grimaldum archicapellanum suum, clericum secularem, Ludouicus, Austrasie rex, in locum Engelberti  defuncti abbatis substituit anno Domini 841, ut habet ms. Chronicon, uel, ut alii, 842. Hic abbas admodum bene monasterio prefuit. Non tam in temporalium quam regularium diuinarumque rerum cura, etc. Excitauit Grimaldus oratorium S. Othmari, et eo corpus illius de ecclesia S. Galli per Salomonem episcopum Constantiensem transtulit anno Domini 867, die uIII Kalend. Octob., indict. 1. Ab hoc abbate in monasterium receptus est S. Notkerus paruulus; sub eodemque empti sunt et scripti multi optimi libri magnis sumptibus. Erant item interior monachorum, et exterior secularium in monasterio celeberrime schole, in quibus et principum et nobilium filii accurate instituebantur. Obiit anno 872, cum prefuisset annis triginta uno. Et sepultus est, ut colligo ex sequenti epitaphio, in templo S. Othmari; aliud enim condidisse non legitur. Epitaphium hoc est:


Hic. manet interius diuine legis amator
Grimuualdus humilis, templum hoc qui condere iussit.


PRAEFATIO AUCTORIS.

Plurima tranquille cum sint insignia uite,
Non minimum est, si quis Pestane deditus arti,
Nouerit obsceni curas tractare Priapi.
Ruris enim quecunque datur possessio, seu sit
Putris arenoso qua torpet glarea tractu,
Seu pingui mollita graues uligine fetus,
Collibus erectis alte sita, siue iacenti
Planitie facilis cliuo, seu uallibus horrens;
Non negat ingenuos olerum progignere fructus:
Si modo non tua cura graui compressa ueterno,
Multiplices olitoris opes contemnere stultis
Ausibus assuescit, callosasque ere diurno
Detrectat fuscare manus, et stercora plenis
uitat in arenti disponere puluere quallis.
 Hec non sola mihi patefecit opinio fame
uulgaris, quesita libris nec lectio priscis,
Sed labor et studium, quibus otia longa dierum
Postposui, expertum rebus docuere probatis.


I. CULTURAE INITIUM.

Bruma senectutis uernacula totius anni
uenter, et ampliflui consumptrix seua laboris,
ueris ubi aduentu terrarum pulsa sub imas
Delituit latebras, uestigiaque horrida auare
uer hiemis reduci rerum delere pararet
Stemmate [a 1Kb] , et antiquo languentia rura nitori
Reddere, uer orbis primum caput et decus anni:
Purior aura diem cum iam reserare serenum
Inciperet, zephyroque herbe floresque secuti
 Tenuia porrigerent radicis acumina, ceco
Tenuia porrigerent radicis acumina, ceco
Tecta diu gremio, canasque exosa pruinas;
Cum sylue foliis, montes quoque gramine pingui,
Prataque conspicuis uernarent leta uirectis:
Atriolum, quod pro foribus mihi parua patenti
Area uestibulo solis conuertit ad ortum,
Urtice implerunt, campique per equora parui
Illita feruenti creuerunt tela ueneno.
Quid facerem? tam spissus erat radicibus infra
Ordo catenatis, uirides ut texere lentis
uiminibus crates stabuli solet arte magister:
Ungula cornipedum si  putres imitatur marcida fungos.
Ergo moras rumpens Saturni dente latentes
Aggredior glebas, torpentiaque arua, reuulsis
 Sponte renascentum complexibus urticarum
Erigo, et umbricolis habitata cubilia talpis
Diruo, lumbricos reuocans in luminis oras.
Inde Noti coquitur flabris solisque calore
Areola, et lignis ne diffluat obsita quadris
Altius a plano modicum resupina leuatur;
Tota minutatim rastris contunditur uncis,
Et pinguis fermenta fimi superinsinuatur.
Seminibus quedam tentamus oluscula, quedam
Stirpibus antiquis prisce reuocare iuuente.
Denique uernali interdum conspergitur imbre
Parua seges, tenuesque fouet preblanda uicissim
Luna comas. Rursus si quando sicca negabant
Tempora roris opem, culture impulsus amore
,
 Flumina pura cadis inferre capacibus acri
Curaui studio, et propriis infundere palmis
Guttatim, ne forte [b 1Kb] uelocior impetus undas
Ingereret nimias, et semina iacta moueret.
Nec mora germinibus uestitur tota tenellis
Areola, et quanquam illius pars ista sub alto
Arescat tecto, pluuiarum et muneris expers
Squalleat erei: pars illa perennibus umbris
Diffugiat solem: pars hec, quia celsior, ignei
Sideris accessum lateris neget obice duri:
Non tamen ulla sibi fuerant que credita pridem,
Spe sine crementi pigro sub cespite clausit.
Quin potius que sicca fere, translata subactis
Suscepit scrobibus, rediuiuo plena uirore
Restituit, reparans numeroso semina fructu.
 Nunc opus ingeniis, docili nunc pectore et ore
Nomina quo possim uiresque attingere tante
Messis, ut ingenti res parue ornentur honore.


II. SALuIA.

Elelifagus [c 11Kb] prima prefulget honore locorum,
Dulcis odore, grauis uirtute, atque utilis haustu.
Pluribus hec hominum morbis prodesse reperta,
Perpetuo uiridi meruit gaudere iuuenta.
Sed tolerat ciuile malum: nam seua parentem
Progenies florum, fuerit ni dempta, perurit,
Et facit antiquos defungier inuida ramos.


III. RUTA

Hoc nemus umbriferum pingit uiridissima rute
Siluula cerulee, foliis que predita paruis
 Umbellas iaculata breues, spiramina uenti
Et radios Phebi caules transmittit ad imos,
Attactuque graues leni dispergit odores.
Hec cum multiplici uigeat uirtute medele,
Dicitur occultis apprime obstare uenenis,
Toxicaque inuasis incommoda pellere fibris.


Iu. ABROTONUM.

Nec minus Abrotoni promptum est mirarier alte
Pubentis frutices, et quas inspicat aristas
Ramorum ubertas, tenues imitata capillos.
Huius odoratum lento cum uimine crinem
Peoniis carptum prodest miscere medelis
Febribus obstat enim, telum fugat, adiuuat artus
Quos incerta premit furtiue iniuria gutte.
Preterea tot habet uires quot fila comarum.


u. CUCURBITA

[a 1Kb] Haud secus altipetax, semente cucurbita uili
Assurgens, parmis foliorum suscitat umbras
Ingentes, crebrisque iacit retinacula ramis:
Ac uelut ulmum hedera implicuit cum frontibus altam,
Ruris abusque sinu toti sua brachia circum
Laxa dedit ligno, summumque secuta cacumen
Corticis occuluit uiridi tutamine rugas:
Aut arbustiuum uitis genus, arbore cum se
Explicuit quauis, ramorumque alta corymbis
uestiit, et propria sursum se sponte leuauit:
uisitur ergo rubens aliena in sede racemus
Dependere, premit tabulata uirentia Bacchus,
Pampinus et frondes discernit latior altas.
 Sic mea sic fragili de stirpe cucurbita surgens
Diligit appositas, sua sustentacula, furcas,
Atque amplexa suas uncis tenet unguibus alnos
Ne uero insano diuelli turbine possit,
Quot generat nodos, tot iam retinacula trudit.
Et quoniam duplicem producunt singula funem,
Undique fulturam dextra leuaque prehendunt.
Et uelut in fusum nentes cum pensa puelle
Mollia traiiciunt, spirisque ingentibus omnem
Filorum seriem pulchros metantur in orbes,
Sic uaga tortilibus stringunt amenta catenis
Scalarum, teretes inuoluuntque illico uirgas,
uiribus et discunt alienis tecta cauarum
Ardua porticuum uolucri superare natatu [b 1Kb] .
Iam quis poma queat ramis pendentia passim
 Mirari digne? que non minus undique certis
Sunt formata uiis, quam si tornatile lignum
Inspicias medio rasum, quod mymphure constat.
Illa quidem, gracili primum demissa flagello,
Oblongo tenuique ferunt ingentia collo
Corpora: tum uastum laxatur in ilia pondus,
Totum uenter habet, totum aluus, et intus aluntur
Multa cauernoso seiunctim carcere grana,
Que tibi consimilem possunt promittere messem.
Ipsis quin etiam teneri sub tempore fructus
Ante humor quam clausa latens per uiscera sero
 Autumni aduentu rarescat, et arida circum
Restiterit cutis, inter opes transire ciborum
Sepe uidemus, et ardenti sartagine pinguem
Combibere aruinam, et placidum segmenta saporem
Ebria multoties mensis prestare secundis.
Si uero estiui sinitur spiramina solis
Cum genitrice pati, et matura falce recidi,
Idem fetus in assiduos formarier usus
uasorum poterit, uasto dum uiscera uentre
Egerimus, facili radentes ilia torno.
Nonnunquam hac ingens sextarius abditur aluo,
Clauditur aut potior mensure portio plene
Amphora, que piceo linitur dum glutine, seruat
Incorrupta diu generosi dona Lyei.


uI. PEPONES.

 Hoc simul in spatio, campo quo figitur imis
Hec tam leta seges, uili quam carmine pinxi,
uisitur alterius uitis genus acre, per equor
Serpere puluereum, et fructus nutrire rotundos
Pomorum. Hec species terre super arida uulgo
Tecta iacens, crementa capit pulcherrima, donec
Solibus estiuis flauos intincta colores
Messoris calathos matura fruge replerit.
Tum uideas aliis oblongo stemmate uentrem
Demissum, nucis aut oui uersatilis instar:
uel qualis manibus quondam suspensa supinis
Lucet, agens circum lomenti bulla saliuam
Ante recens maceratur aquis quam spuma refusis,
Dum lentescit adhuc digitis luctantibus, et se
Alternis uicibus, studioque fricantibus uno
 Inter utramque manum, paruo fit paruus hiatu
Exitus: huc stricto lenis meat ore Noti uis,
Distenditque cauum uitrea sub imagine pondus,
Et centrum medio confingit labile fundo,
Undique conueniat cameri quo inflexio tecti.
Ergo calybs huius penetrat dum uiscera pomi,
Elicit humoris largos cum semine riuos
Multiplici: tum deinde cauum per plurima tergus
Frusta manu spargens hortorum letus opimas
Delicias conuiua capit, candorque saporque
Oblectant fauces: nec duros illa molares
Esca stupere facit, facili sed mansa uoratu
ui naturali frigus per uiscera nutrit.


uII. ABSYNTHIUM.

Proximus absynthi frutices locus erigit acris,
 Herbarum matrem simulantes uimine lento.
In foliis color est alius, ramisque odor alter
Puberibus, longeque saporis amarior haustus.
Feruentem domuisse sitim, depellere febres
Hoc solet auxilium clara uirtute probatum.
Si tibi preterea caput acri forte dolore
Pulsetur subito, uel si uertigo fatiget,
Huius opem rimare, coquens frondentis amaram
Absynthi siluam, tum iura lebete capaci
Effunde, et capitis perfunde cacumina summi.
Quo postquam ablueris graciles humore capillos,
 Deuinctas frondes superimposuisse memento.
Tum mollis fotos constringat fascia crines,
Et post non multas elapsi temporis horas
Hoc inter reliquas eius mirabere uires.


uIII. MARRUBIUM.

Quid referam iuxta positi nimiumque potentis
Marrubii non uile genus, licet acrius ora
Mordeat, et longe gustum disiungat odore.
Dulce enim olet, non dulce sapit, sed pectoris egros
Comprimit angores, tristi dum sumitur haustu,
Precipue talis caleat si potus ab igni,
Et cenam cyathis cogatur claudere crebris,
Si quando infense quesita uenena nouerce
Potibus immiscent, dapibusue aconita dolosis
Tristitia confundunt, extemplo sumpta salubris
 Potio marrubii suspecta pericula pressat.


IX. FENICULUM.

Nec marathri taceatur honor, quod stipite forti
Tollitur, et late ramorum brachia tendit;
Dulce satis gustu, dulcem satis addit odorem.
Hoc oculis quos umbra premit prodesse loquuntur.
Huius item semen, fete cum lacte capelle
Absumptum, uentris fertur mollire tumorem,
Cunctantisque moras dissoluere protinus alui
Preterea radix marathri, commixta liquori
Leneo, tussim percepta repellit anhelam.


X. GLADIOLA.

Te neque transierim Latie cui libera lingue
Nomine digladii nomen facundia finxit.
 Tu mihi purpurei progignis floris honorem,
Prima estate gerens uiole iucunda nigelle
Munera, uel qualis mensa sub Apollinis alta
Inuestis pueri pro morte recens Hyacinthus
Exiit, et regis signauit uertice nomen.
Radicis ramenta tue siccata fluenti
Diluimus contusa mero, seuumque dolorem
uesice premimus tali, non secius, arte.
Pignore, fullo, tuo, lini candentia texta
Efficit ut rigeant [a 1Kb] , dulcesque imitentur odores.


XI. LIBISTICUM.

Inter odoratam memorare libistica siluam
Fortia suadet amor parui diffusior horti.
Hoc germen succo quamuis et odore gemellis
 Orbibus efficere et tenebras inferre putetur,
Semina sepe tamen quesitis addere curis
Parua solent, famamque aliena laude mereri.


XII. CAEREFOLIUM.

Que tot bellorum, tot famosissima rerum
Magnarum monumenta sacro pia conficis ore,
Exiles, Erato, non dedignare meorum
Diuitias olerum uersu perstringere mecum.
Infirmis diuisa licet Macedonia ramis
Spargitur, et crebris ignobile semen aristis
Sufficit, illa tamen, toto reparabilis anno,
Pauperiem largo solatur munere plebis
 Indigne [b 1Kb] , nec non restringere sanguinis undas
Corpore diffusas, facili solet obuia gustu.
Illa quoque infesto uenter dum forte dolore
Turbatur, fomenta super non irrita ducit,
Puleium sibimet frondesque papaueris addens.


XIII. LILIUM.

Lilia quo uersu candentia, carmine quoue
Ieiune macies satis efferat arida muse?
Quorum candor habet niuei simulacra nitoris.
Dulcis odor, siluas imitatur flore Sabeas.
Non Parius candore lapis, non nardus odore
Lilia nostra premit: nec non si perfidus anguis
Ingenitis collecta dolis serit ore uenena
Pestifero, cecum per uulnus ad intima mortem
Corde feram mittens, pistillo lilia presta
 Commacerare graui, succosque haurire falerno.
Si quod contusum est summo liuentis in ore
Ponatur punctim, tum iam dignoscere uires
Magnificas huiusce datur medicaminis ultro.
Hec et iam laxis prodest contusio membris.


XIu. PAPAuER.

Et cereale quidem nugarum in parte papauer
Hac memorare placet, quod rapte mesta puelle
Mater ut immensis optata obliuia mentem
Exuerent curis, fertur Latona uorasse.
Hoc simul auxilio carbunculus, ater ab imo
Pectore qui ructus nimium conuoluit amaros
Oris adusque fores, reprimi persepe uidetur.
Huius ad alta caput, granorum semine fetum
 Protento fragilique solet se tollere collo,
Inque modum mali, regio cui Punica nomen
Indidit, unius patulo sub pellis amictu
Grana celebrande uirtutis plurima claudit.
Deque sono mandentis habet formabile nomen.


Xu. SCLAREA.

Hic umbrosa nouos inter sclarea uirores,
Stipite [c 1Kb] preualido assurgens, ramosque comasque
Altius extollit: que quamuis rarius ulli
Quesita auxilio, medicorum pene putetur
Effugisse manus, dulci tamen indita calde
Et uires et odorati fermenta saporis
Prestat, eam iuxta hortensis non extima costi
Silua latet, stomachique moras uentremque salubri
 Prouocat auxilio, radicis munere cocte.


XuI. MENTHA.

Nec mihi defuerit uulgaris copia menthe
Multa per et genera et species diuersa coloresque
Et uires: huius quoddam genus utile uocem
Raucisonam claro rursus redhibere canori
Posse putant, eius succos si fauce uorarit
Ieiuna, quem crebra premens raucedo fatigat.
Est aliud prepingue genus huiusce frutecti,
Quod iam non parui diffundat germinis umbras,
Celsa ebuli sed more petens, a stipite forti
Undique maiores foliorum porrigat alas,
 Quis odor alter inest, pauloque immitior haustus.
Sed si qui uires, species, et nomina menthe
Ad plenum memorare potest, sciat ille necesse est
Aut quot Erythreo uolitent in gurgite pisces,
Lemnius aut altum quot in era Mulciber ire
Scintillas uastis uideat fornacibus Aetne.


XuII. PULEIUM.

Non patitur cunctas angustia carminis huius
Pulei uirtutes celeri comprendere uersu.
Hoc apud Indorum tanti constare peritos
Fertur, apud Gallos quanti ualet Indica nigri
Congeries piperis, quis iam dubitare sinetur
Hac herba plures leniri posse labores?
Quam pretiis inhianter emit ditissima tantis
Gens, hebenoque auroque fluens, et mira uolenti
 Queque ferens mundo, o magni laudanda Tonantis
uirtus et ratio, nullis que munera terris
Larga sue non pandit opis, que rara sub isto
Axe uidere soles, aliis in partibus horum
Copia tanta iacet, quantam uilissima tecum
Efficiunt: rursus quedam que spreta uidentur
Forte tibi, magno mercantur ditia regna,
Altera ut alterius potiatur fenore tellus,
Orbis et in toto per partes una domus sit.
Puleium quam decoctum curabit amice
Et potu et fotu stomachum  morantem.
Dum canimus que certa graui ratione tenemus
Quedam audita, et iam uero miscere cothurn
Fas ususque sinit: ramum coniungito pulei
 Auricule, ne forte caput turbauerit estus
Solis in erio si te perflarit aperto.
Quod nisi me currens deponere uela Thalia
Cogeret, ac tandem portus intrare moneret,
Hinc tibi multiplices poteram decerpere flores.


XuIII. APIUM.

Quamuis in nostris apium uilesceret nortis,
Et solito id multi prodesse sapore notarent,
Plura tamen propriis medicamina uiribus, acri
Exhibet auxilio, cuius si trista capessas
Semina, torquentes urine frangere tricas
Dicitur, ipsum etiam tenero cum germine mansum
Concoquit errantes stomachi penetralibus escas.
Corporis hunc regem turbans si nausea uexet,
Mox apium lympha tristique bibatur aceto,
 Passio tum celeri cedet deuicta medele.


XIX. BETTONICA.

Montibus et siluis, pratis et uallibus imis
Bettonice pretiosa licet collectio cunctis
Pene locis superet passim, tamen hanc quoque noster
Hortus habet, cultaque docet mansuescere terra.
Hec tantum meruit generali nomine laudis,
Ut si quid mea Musa uelit superaddere, tandem
Mole operis deuicta sui, iam sentiat, illa
Utilitate minus quidquid deprompserit esse.
Hanc uiridem si forte tuos coneris in usus
Carpere, siccatamue hiemi deponere pigre,
Turbida siue tuas oblectant pocula fauces,
Seu potius longo tibi defecata labore
 Dona placent, huius uirtus mirabilis herbe
Omnia sufficiet, quam quosdam pendere tanti
Nouimus, ut contra, totum si iniuria corpus
Impetit interius, muniri uiribus eius
Sese posse rati, soleant haurire diebus
Continuis hoc acre genus medicaminis almi.
Preterea caput infesto si uulnere fractum
Tabuerit, tum crebra terens imponito sacre
Tegmina bettonice, statim mirabere uires
Illius in solidum fuerit dum clausa cicatrix.


XX. AGRIMONIA.

Hic quoque sarcocolam, campos que plurima passim
uestit, et effetis siluarum inuenta sub umbris
Nascitur, ordinibus facile est discernere pulchris.
Hec preter uarium late uirtutis honorem,
 Trita domat uentris predirum et pota dolorem.
Si que forte chalybs infensus uulnera membris
Indiderit nostris, huius tentare iubemur
Auxilium, partique imponere tonsa patenti
Germina, maturum nacturi hac arte uigorem
Si tamen addatur mordens cataplasmati acetum.


XXI. AMBROSIA.

Haud procul ambrosiam uulgo quam dicere mos est
Erigitur, laudata quidem; sed an ista sit illa
Cuius in antiquis creberrima mentio libris
Fit dubium est multis. Medici tamen arte suapte
Hanc utcunque colunt, tantumque hec sanguinis hausta
Absumit, quantum potus ingesserit aluo.


XXII. NEPETA.

 Herbarum in numero, quas hortulus ille recenti
Semper prole creat, nepete non segnior exit
Surculus, urticam foliis simulantibus, alto
uertice pergratum late largitus odorem.
Hec uariis olim morborum accommoda curis,
Non extrema alias inter decernitur herbas.
Huius enim succus, roseo commistus oliuo,
Efficit unguentum, lese quod uulnera carnis
Atque cicatricum deformia signa nouarum
Posse abolere aiunt, prisco reparare nitori,
Et reuocare pilos plage quos forte recentis
Pestis hiulca tulit sanie taboque perosos.


XXIII. RAPHANUS.

Hinc raphanum radice potens, satoque comarum
Tegmine sublatum, extremus facit ordo uideri
 Cuius amara satis, quatienti uiscera tussim,
Mansa premit radix, triti quoque seminis haustus
Eiusdem uitio pestis persepe medetur.


XXIu. ROSA.

Iam nisi me fessum uia longior indupediret,
Scrupeus atque noui tereretur carminis ordo,
Debueram uiburna rose pretiosa metallo
Pactoli et niueis Arabum circumdare gemmis.
Hec, quia non Tyrio Germania tingitur ostro
Lata nec ardenti se Gallia murice iactat,
Lutea purpureis reparat crementa quotannis,
Ubertum floris, tantum qui protinus omnes
Herbarum uicisse comas, uirtute et odore
Dicitur, ut merito florum flos esse feratur.
 Inficit hic oleum proprio de nomine dictum,
Quod quam sepe fiat mortalibus utile curis,
Nec meminisse potest hominum, nec dicere quisquam.
Huic famosa suos opponunt lilia flores,
Longius horum et iam spirans odor imbuit auras.
Sed si quis niuei candentia germina fructus
Triuerit, aspersi mirabitur illicet omnem
Nectaris ille fidem celeri periise meatu.
   Hoc quia uirginitas fama subnixa beata
Flore nitet, quam si nullus labor exagitarit
Sordis, et illiciti non fregerit ardor amoris,
Flagrat odore suo. Porro si gloria pessum
Integritatis eat, fateor, mutabit odorem.
Hec duo namque probabilium genera inclyta florum
Ecclesie summas signant per secula palmas
 Sanguine martyrii carpunt que dona rosarum,
Liliaque in fidei gestant candore nitentis.
O mater uirgo, fecundo germine mater,
uirga fide intacta, sponsi de nomine sponsa,
Sponsa, columba, domus, regina, fidelis amica,
Bello carpe rosas, leta arripe lilia pace,
Flos tibi sceptrigero uenit generamine Iesse,
 Unicus antique reparator stirpis et auctor.
Lilia qui uerbis uitaque dicauit amena,
Morte rosas tingens, pacemque et prelia membris
Liquit in orbe suis, uirtutem amplexus utramque,
Premiaque ambobus seruans eterna triumphis.


DICATIO OPUSCULI.

Hec tibi seruitii munuscula uilia parui
Strabo tuus, Grimalde pater doctissime, seruus
Pectore deuoto, nullius ponderis offert.
Ut cum conseptu uiridis consederis horti
Super opacatas frondenti germine malos,
Persicus imparibus crines ubi diuidit umbris,
Dum tibi cana legunt tenera lanugine poma
Ludentes pueri, schola letabunda tuorum,
Atque uolis ingentia mala capacibus indunt;
 Grandia conantes includere corpora palmis:
Quo moneare habeas nostri pater alme laboris
Dum relegis que dedo uolens, interque legendum
Ut uitiosa seces deposco, placentia firmes.
Te Deus eterna faciat uirtute uirentem,
Immarcescibilis palmam contingere uite;
Hoc Pater, hoc Natus, hoc Spiritus annuat almus.



APPENDIX AD OPERA WALAFRIDI STRABI





SERMO IN FESTO SANCTORUM OMNIUM.







CARMEN DE S. MICHAELE Walafrido abiudicandum. *


 Ad te confugio, Michel, tua numina posco,
Eximium lumen mundi, qui uota precantum
Suscipis, et placido perducis ad astra uolatu,
Presidium celeste ferens mortalibus egris.
Principio ueniam tribuas peccata remittens
Actibus aut uerbis, aut solo noxia sensu;
Mox animum corpusque tuo medicamine cures,
uulnera restringens penitus uariosque dolores
Atque in pace domum foueas, mentemque per euum
Letifices, cedant meliori tristia fotu.
Tu generis, tu coniugii fiducia nostri.
. . . . . . . . . . . . . . . .
. . . . . . . . . . . . . . . .
Torqueat inde ruens nullus mea pectora casus,
Auertas morbos, proprium aut consume periclum.
Impendens arcere uelis, uiresque potentum
 Disiicias, rabido qui me liuore fatigant.
Non humilis pergam, nec uero inglorius euum,
Sed liqueat, quantum pro me tua dextera possit,
Que quondam uictumque dedit, famamque togato,
Ipse gubernator rerum, mihi prouidus adsis,
Impauidumque tegas, fortunatisque fouendum
Consiliis, maiore gradu contingat honorum
Illustrem iustis operi sensuque beatum.
Efficias ne dura fames, aut turpis egestas
Dedecus immergat; natis quos ipse dedisti
Perpetuum dones cibum, firmamque salutem.
Sim gratus, carusque meo semperque probandus
Martiano, quem tu incolumem summo renitentem
Fastigio, grauidus tutum defende periclis,
Nunc ego nunc tristem cernam relinquere [a 1Kb] cogar.





EPITAPHIUM GEROLDI COMITIS [b 1Kb] . *


 Mole sub hac magni seruantur membra Geroldi,
Huius iura loci cunctis qui uiribus auxit,
Pannoniis uera Ecclesie pro pace peremptus,
 Oppetiit seuo Septembribus ense Kalendis,
Sideribusque animam dedit. Artus Saxo fidelis
Abstulit, huc retulit dignoque hic clausit honore.





uITA METRICA S. LEODEGARII [a 1Kb] EPISCOPI ET MARTYRIS, Walafrido Strabo a nonnullis adscripta [b 1Kb] . *


I. Prologus.

Carmina plura nitent, studio florente peracta,
   Que ingenio clari composuere uiri.
Dulcifluo hec pascunt dociles modulamine mentes,
   Infundunt plectris dulcia mella suis.
Materiem ut libuit sumebat quisque magister,
   Proferat ut purum hinc opus egregium.
Hic Euangelii historiam, resonante camena
   Dulci, texebat; carmina uera dedit.
Hic uetus atque nouum mira promiscuit arte,
   Floribus ornatum, composuitque librum.
Alter apostolicos depromserat ore labores,
   Expressitque actus uersibus egregios.
Nec minus et patrum uitalia gesta peracta
   Christicole eloquio composuere pio [c 1Kb] .
Occidui tantum quantum pars distat  [d 1Kb] ,
   Ut stellas  Phebus et ignicomas,
Fago uel humiles gliscunt superante geniste,
   Excellit densos fraxinus et corylos;

 uers. 18

 Sic superatus ego sophorum dogmate, dicta
   Dum scrutor, iaceo corde benigna meo.
At, si magnarum cedrorum carpere poma
   Tardus non ualeo uertice frondifera,
Nec fructus teneros trudit quos cortice palma,
   Est satis umbriferis mere cubare locis,
Unde meo gremio recidentia poma recondam,
   Sufficit insuauidam [e 1Kb] iam saturare famem.
Me patronus agit noster uel dicere pauca,
   Annali [f 1Kb] propere nunc redeunte die [g 1Kb] ,
Orbita dum reducem reuocauerat undique turbam,
   Que celebrat sacrum sanguine martyrium.
Quisquis amas recitare meos ex ordine uersus,
   Littera si sordet, syllaba uel titubat,
Nec solito lapsu decurrit scansia [h 1Kb] metri,
   Tempus non propria continet, atque loca,
Corrige raucisona, recto duc ordine calles;
   Pumice, scalpello tolle terente tuo.

uers. 36.




LIBER PRIMUS. uITA LEODEGARII MARTYRIS.


II. De ecclesiastici anni uicibus [a 1Kb] .

Tempora temporibus cedunt [b 1Kb] , uadit rota secli
 rapidis, nec ullum ferre recursum,
More fluentis aque, nouit, que currit eundo
 In preceps raptim, uasta crepitante ruina.
Annuus ordo meat, rector quem flectit habenis
Currum per uolucrem, uaria radiante figura;
Partibus inseritur paribus huic apta corona,
Haud unquam tardant duodenis mensibus anni.
Tempora bis bina: bis miscentur brumaque uerque,
Curribus equatis autumnus currit et estas.
uer tellure nouo uernantia lilia promit;

uers. 47.

 Aestas eque sinu flauentes trudit aristas;
Autumno grauidis incumbit uinitor uuis;
Tristis hiems calidum uulcanum spargit ad auras.
Quodque suo gaudet ditatum munere tempus,
Sideream prolem, summus quam misit ab astris,
 Bruma fouet genitor, felici sorte quiescens,
Luciferi reditum redigit, quo uictor ab imis [d 1Kb]
Sedibus infausti barathri uer gaudet adesse.
Sole sub ardenti recubans in flatibus estas,
Culmen apostolicum [e 1Kb] clara sinuamine gestat.
Autumnus, meritis scandunt qui celsa polorum,
Tribula spernentes gaudent, insignis habetur.

uers. 59.



III. S. Leodegarii laus, ac pia uatis adprecatio.

Annua uota refert autumnus, martyris almi
Incipiente die, primam post luce secunda,
Octimbris medium mensis qui diuidit illum,
Egregium uictor fletum quo reddidit astris.
Quem colimus leti, meritis qui fulget ubique,
Quo mare protendit, seu quidquid cingitur undis
Oceani, una omnes clarum testantur alumnum
Pro Domino proprium plebes fudisse cruorem.
Nunc igitur Dominus celi mea cepta secundet;
Tempus adest aptum dari quo facta retexam
Martyris egregii. Lingue clustella resolue,
Qui uerbum Genitoris ades; da munera lingue,
Linguam qui dederas, dederasque exordia uite;
Barbara sed rebet [a 1Kb] quamuis compressa labellis,
Namque potes; poteras quondam qui guttura aselli [b 1Kb]
Humanis formans labiis similare loquendo.
Mens mea iam gestit tanti depromere laudes
uatis; sed graciles uires torpore tepescunt.
 Non adeo sum desperans, quin omnia possis;
Gnaro nam memini scriptum pandente propheta:
Ora dehisce libens, ego donis illa replebo.


Iu. S. Leodegarii ortus nobilis, et pueritia studio florens.

Progeniem claram clari genuere parentes,
Francorum procerum magna de gente creati:
Hunc LEUDEGARUM uocitauit cura parentum,
Tempore quo regni Francorum sceptra tenebat
Hlotharus rex, diues opum, qui fidus et armis.
Dum primeuus adhuc tenero pubescereteuo,
Iungitur obsequiis duri parere tyranni,
uultibus utque frequens possit consistere coram.
At rex ingenio docilem commisit alendum
Tum puerum uati, ante alios qui dogmate claro
Pollebat; iuuenis tandem nil iussa moratus,
Diuinasque docendus, adit sine fraude palestras.
Hic uates iuuenis memoratur auunculus esse.
 Adfuit et tenero extemplo sapientia Christi,
Cordis et hospitium repleuit lumine claro;
Ingenio eloquiisque piis fulgescere cepit,
Maturos postquam doctus peruenit ad annos.
Ut fertur, fuerat prestanti corpore pollens,
Doctiloquus, prudens, caste uirtutis amator,
Cuius in aspectu species radiauit amena;
Cuius haud unquam fuscauit spurca libido
Membra, sed innocuus permansit uirgo per euum.
uirginibus iunctus, sequitur nunc candidus Agnum,
Agnus et hunc rexit ducendo ad amena uireta [c 1Kb] ,
Que paradisus alit, florente sorte beata.


u. S. Leodegarius archidiaconus et abbas.

Da, Deus, ut possim tantas proferre loquela
uirtutes, mea fecundis arentia donis
Corda riga, uatis ne tanta fluenta restringat
Haustus exiguus ueniens de paupere lympha.
Accessere dies, etas aduoluitur annis
Bis denis, rapido iam iam remeante recursu.
 Interea leuita pias defertur ad aras;
Iura ministerii sacri tractanda replentur;
Continuo sancto spiramine crescere cepit.
Laudibus almificis cunctos iam fama respersit;
Emicat et subito populis dum lichinus [d 1Kb] ardens,
Mentibus ex multis depellens nocte tenebras.
Effectus leuita pius, tum iussa facessit
Pontificis Pictauensis, qui culmina rexit
Ecclesie sacre; per plebem sic semina spargit,

uers. 120.

 Squallida rura means, spinis mundauit ademtis,
Messis ut esse queat Domini, ne gramina seua
Urant culta pio cultro plantata nouella.
Que loca iure sibi uates commissa tenebat
Impiger, et celeri gressu super cuncta cucurrit;
Solatur mestos, curam quoque gessit egentum;
Erigit hic humiles imis, mersatque [e 1Kb] superbos:
Blanda piis prestare parat, sed et aspera prauis.
Omnibus ipse pater cupiens medicamine blanda,
Diruta restaurans melius, renouatque uetusta;
Que neglecta prius, purgata sorde, nitescunt.
Ibat opima uiri redolens iam fama per omnes;
Hec lampas furuis tenebris ne mersa tepescat,
Ignicomas iaculat flammas. Sed ad etheris alta
Ipse etiam, meritis crescentibus, archiminister
Efficitur; populis fulget iam clara lucerna.
Sed dum forte pater quidam suprema tulisset,
Atque diem solitum clausisset sorte suprema,
Qui quondam tenuit fratrum rexitque cateruam,
Ne deserta diu auxilio rectoris egeret
 Ipsa cohors, melius monitis sed cresceret aucta,
Illius regimen, claro mandante magistro,
Suscepit leuita pius: quam rexerat annis
Bis ternis caste, atque opibus ditauit opimis.


uI. Leodegarius a palatio ad sedem Augustodunensem euehitur.

Tum magis atque magis late respersit odorem
Fama pium; populus preconia sancta frequentat.
Nec minus interea regis defertur ad aures
Rumor dulcifluus, puro de fonte redundans,
Iura dabat populis celsus qui tempore in illo [f 1Kb] .
Tum pariter proceres, et iam sine nomine uulgus,
Obsequiis illum meritis adsistere regis
Dignum collaudant. Complentur uota petentum;
Protinus adductus, celso mandante tyranno,
Sistitur, atque suo uultu parere minister
Iussus, adest; dudum remeauit pignus amoris:
 Denique sic altis Leudegar iungitur aulis.
A cunctis colitur miris affectibus illic;
Illum quisque patrem gaudens et quisque magistrum
Gestit habere pium, pariter iuuenesque senesque.
Urbs fuit antiquo gentis de more uocata,
Aedua, diues opum, necnon insignis et armis [g 1Kb] ,
Aetas quam iunior uocitauit, nomine uerso,
Augustidunam, cecidit quo pastor ab oris
Supremis. Subito proceres dum calle citato
Undique conueniunt, regique hec pectore promunt;
Presul ut esse queat Leudegar, clarus alumnus,
Rex iubeat celsus. Post hec, nil uota morantur,
Sed citius, cunctis miro dilectus amore,
Ecclesie Christi presul prefertur ouanti,
Aedua quam gestit nutrix sinuamine pulchro.
Horrentem ueluti mundat dum cultor agellum,
Aptus ut esse queat segeti, siluasque nocentes
Abscidit, sulcis committens dulcia farra,
Accumulata queat culmis ut surgere messis;
 Haud aliter uates, diuini cultor agelli,
Iudicio placidus, largus, uultuque serenus
Pastor ouans, rectus, nulli pietate secundus,
Quemque superuacuis radicibus orta rescindit
Christicole plebis peccamina falce loquele;
uirtutes nutrit, nutrimina praua cercet;
Centenos capiunt celestia menia fructus,
Dum tonat ore pio Biblorum dogmata uates.

uers. 182.



uII. Hildericus rex, curante Leodegario, in solium sublimatur, ac Ebroinus exsulat Luxouii: qui locus perinde describitur.

His pollens presul, decimus iam fluxerat annus:
Luctifico interea crepitauit buccina cantu,
Hlotharum subito regem decedere uita
Pandit, et exstinctum tristi celebrarier [a 1Kb] urna:
His gestis, dubiis pendebat machina rebus,
Et titubans status regni. Tunc undique lecti
Conueniunt socii, ueloci calle uiantes.
Ocius et uates notam repedauit ad aulam;
Congregat ac socios similes, quibus hec ait ore
Armipotens miles, regni qui sceptra tenebat,
Occubat en uester [b 1Kb] : citius succurrite, dixit.
O socii, fessis nunc nunc succurrite rebus;
Precipitate moras: regni qui sceptra gubernet
Iam subeat. Bini forsan mansere relicti
Fratres, nam senior Theothrich, iunior quoque Hiltrich,
 Regules nati. Titubans dum turba remansit,
Pars certat sceptris seniorem, parsque minorem
Iungere; pars uincit quam fulsit episcopus almus.
Irrita pars remanet, tandem quam schismatis auctor
Duxit in aduersum, tenuit qui culmina regni,
Princeps qui procerum fuerat, qui a rege secundus:
Ebroinus enim tandem dispectus habetur.
Sed quid agat? trepidus partes se uersat in omnes;
Coram nam genibus regis prosternitur, aruis
Ora quatit lacrymans, plantis et basia figit
Singultans, supplex artus uitamque precatur,
Et petit ut monachi liceat sibi sumere formam.
Intercessor adest presul. Tum protinus ille
Luxouiense petit rapidis sub gressibus agmen,
Agminibus socius humilis coniungitur illis,
Atque comam capitis citius deponere certat.
Hocque monasterium dudum de lumine dictum
Luxouium fertur, lucens quod pascit ouile;
Undique quod tegitur siluis frondentibus altis,
 Passim per gyrum, uernantum flore uenusto,
Pratorum species spectantum mulcet ocellos.
Per medium fluuius rapido torrente susurrat
Lignifer, et gestans squammosos gurgite pisces.
At sterili tellus quam uiscum cespite degat,
Sed latices tamen ardentes de faucibus imis
Eructat, que membra lauant, prestantque medelam.
Christicole hic iugiter Domino famulantur ouantes,
Angelicis clarum iuncti concentibus hymnum
Ore sonant leti dulci modulamine fratres.


uIII. Leodegarius regni gubernacula capessit.

Tunc apicem regni, firmatis undique rebus,
Sortitur Hiltrich, regali ac stemmate fulget.
Germanus Theotrich cauto custode tenetur [c 1Kb] .
Alternis uicibus remeat fortuna duorum:
Alter enim pollet letis successibus, alter
Decrescit: uates sublimis in arce locatur,
Princeps et procerum Francorum more uocatur;
 Quippe domus Maior penitus, rectorque creatus,
Antistes meritis suscepit iura regenda
Aule post regem. Populus tum letus ubique
Laudibus et regem claris uatemque frequentat;
Exsultant tales sibimet meruisse patronos,
Sceptrorum regni sapiens quod flectat habenas,
Rex pariter presulque palatia celsa gubernet.
Regimine suscepto [d 1Kb] , uates, rogitante senatu,
Nititur ad statum regnum reuocare priorem.
Pax patrie, pietas plebi, cultusque decorus

uers. 243.

 Christicolis creuit; simul amplificantur honore
Fines imperii; ueterum monimenta patescunt.
Prudentes proceres, quorum mens conscia recti
Pollebat, tentans numquam quos uana cupido
Delusit patrie fines, qui regna tueri
Sunt soliti, semper satagens imitarier [e 1Kb] heros.


IX. Presul in suam ciuitatem cum rege reuertitur uiteque periculum obit.

His rebus regni penitus feliciter actis,
Annorum remeat terris iam tertius ordo:
Nec poterat spectare oculis aut cernere uultu hoc
Demon iam dudum pauitantia corda uolutans [f 1Kb] .
Namque dolos reparans antiquos mente maligna,
Atque duos inter sparsit, uatemque ducemque,
Infausti lolii maculantia semina pacem,
Tales et fraudes trux mentis in arma uocauit.
Forte dies aderat paschalis pulcher, ab omni
Qui colitur populo, mundus quo sanguine Christi
Ereptus: uates regi depromsit ab ore
 Has uoces: Iubeat , paschalem celebrare diem tua namque
Clara potestas, Augustiduno. Citius rex
uerba petentis agit. Post hec, nil uota morantur,
Sed pariter leti, magna comitante caterua,
Urbem perueniunt quam rexit episcopus almus;
Illic et statuunt festas celebrare serenas.
Has medias inter seuo mittente inimico,
uir malus accessit dubio sic infit ab ore:
Est opus, antistes, cauta te sorte tueri.
Rex mediis tenebris, dulci dum pectore somnum
Captabis, iugulis seuis te tradere gestit,
Membris perfossis, animam quo sanguine fundas.
Tu ne uerba putes uacuas uolitare per auras.
Nocte meis dictis certus iam terminus instat.
His dictis, uates tenuit suppressa dolore
Corda merens, quid agat, curas sub pectore uersat
Ingentes, tacitus singultis uiscera pulsat.
Huc animum celerem spargit, seu diuidit illuc;
 Nec sibi ualde timens, sed regis turpia facta
Horrescit, potius cautus cui parcere curat,
Crimine ne tanto festi fedaret honorem.
Hec secum: uultum populis monstrabat alacrem,
Donec cuncta Deo solemnia rite peregit.
His gestis, Dominum supplex in uota uocauit:
Da, Deus, ut possim soli tibi soluere uota,
Nec tenear mundi fallentis imagine captus;
Sed liceat nocuos secli disrumpere nexus.
Hec fatus, famulos fidos delegit ab omni
Conuentu, quibus hec uates ex ordine pandit:
Maturate fugam, cari, ne perfidus ille,
Inquit, pontificem truncet, fundatque cruorem,
Pontificis maculet nece maxima festa quotannis.


X. Inuidie locum cedens, Leodegarius se Luxouii recepit, ac paulo post in urbem suam reuocatur.

Deseruit tandem mundi retinacula cuncta.
Per noctis spatium properans uolat axe citato;
 Donec lux tenebras furuas umbramque fugauit,
Pallentis Phebi roseis cum curribus arua
Perflabat. Nimium tristis rex ipse remansit,
Illius abscessu querelis et tecta repleuit:
Quid facimus? properate, uiri: cur linquitis? inquit;
Arma uiri sumant, iuuenum uis tela capessat:
Hunc equites cernent, celeres armate maniplos.
Currite post uatem: que nos dementia cepit?
Undique turba ruit, properant reuocare magistrum.

uers. 304.

 Ipse tamen precibus supplex absoluier [a 1Kb] orat;
Luxouiense petit rapidis sub gressibus agmen.
Clericus hic equidem iam Ebroinus in ordine mansit
Sacro; tum pariter pacem, ueniamque petentes,
Et lacrymis faciem largis profundit uterque,
Inque uicem peccatorum sic uincula rumpunt.
Quos pater egregius monitis instruxit amicis,
Qui sacrum studio monachorum rexerat agmen,
Et docuit Domini que sint mandata tenenda;
Quos tamen ad tempus disiunxerat ordine certo,
Dum penitus mentes discordes pax pia iungat,
Sic demum monuit iungant ut corpora secum.
Qui patris egregii studiose iussa facessunt,
Ac tandem formam monachi sumsere benignam.
Tempore non alio produxerat ultima metam
Hora ducis uite Hiltrici: funera seua
Plebs celebrat; furuis conduntur membra sepulcris.
Theodricus tandem populorum iura capessit,
E claustris missus strictis, quibus ante manebat.
 Ecce autem populus, diuersa parte propinquans,
Regem adit: [Oramus] humiles ne sperne petentes,
Ut reduces iubeas nostros remeare patronos.
Ardor inest cunctis amborum cernere uultum,
Sedibus ut priscis letus reddatur uterque,
Ebroinus enim necnon et episcopus almus
Leudegar. Placidus contra sic orsa respondit:
Ite, uiris claris citius mea dicta referte:
Sit fas ad proprias sedes remeasse patronos.
Confestim proceres, ueloci calle uiantes,
Usque monasterium tali cum uoce recurrunt:
Redde, pater, notos patres nunc redde, rogamus,
Queis [b 1Kb] sine pertesum est supera iam uescier [c 1Kb] aura.
Cerne fatigatos, imus per longa uiarum
Huc spatia. His dictis, mansit pater obstupefactus.
Ne me, ne ad tales constringite causas,
Dixerat, ut cogam famulos remeare retrorsum
Christicolas. Tandem spatium concessit eundi
Inuitus precibus rogitantum, sed magis illi
Inuiti cessere loco. Benedixit euntes
 Attamen egregius: Pax uos nunc summa sequatur;
Concordes animos iugiterque tenere necesse est;
Cordibus in uestris exsultet pax pia semper.


XI. Dum ciues Leodegarium ouantes excipiunt, Ebroinus nouas fraudes molitus, palatium repetit.

Progressi pariter pergunt, urbique propinquant,
Quam quondam monitis clarus sacrauerat almis.
Nec mora, fama citat populos, ruit undique turba,
Urbs populosa sonat, iaculatur clamor Olympo:
Pergit in occursum, magno comitante triumpho,
Plebs; pariter properat letus maiorque minorque,
Patres ac iuuenes, pueri, innupteque puelle,
Matres coniuncte, matrumque sub ubere nati;
Aetas cuncta uolat, letis resonantibus hymnis,
Suscipit egregium patrem, quem planxerat olim,
Abscessum sua de sede, quieuit ab isto
Actu [d 1Kb] turba; dehinc socii incubuere serenis
Iam dapibus, pariter conuiuia leta frequentant;
 Instructas epulas certant circumdare mensas:
Sicque diem letum ducunt, dum uesper Olympum
Clausit; suadebantque cadentia sidera somnum.
At ferus ista tuens Ebroinus mente sinistra,
Liuida corda premit diris infecta uenenis.
Haud poterat placida per hec consistere mente,
Aut membris solitam noctis prestare quietem,
Quin potius fraudem celauerat ore sereno:
Donec obtectus tenebris aufugit iniquis,
Incomitatus abit, magno fraudatus honore.

uers. 369.

 Quem uoluit uates censu donare benigno,
Aedibus et propriis comitatu reddere letum:
---Cur mediis tacitus tenebris te tollis et aufers?
Ergo, age, dic, sodes, dederas nec membra quieti:
Paulisper satius fuerat per lucis amena
Pergere; latrones noctis sed tempora querunt:
Filius ast lucis deuitat noctis opaca.
An fraudes tractas, fugiendo mente maligna?---
Redditus at propriis Ebroinus, federa pacis
His mandat primum tenuit quos ante inimicos,
Offensis tandem sic se sociauit amicum.
Hec sed cuncta gerit simulator corde sinistro:
Hoc probat et finis; nam post hec, ipse malignos
Congessit socios regi; se prebuit ultro,
Inque priore gradu, magno mandante tyranno,
Susceptus, Maiorque domus dehinc ipse creatur,
Princeps et procerum, firmatur rege secundus.


XII. Ebroinus per cuncta nefanda tyrannice grassatur, et Leodegarium opprimendum statuit.

 Mox furibundus agit stimulos sub pectore nigro,
Ut lupus infestus, siccis dum faucibus aret,
Molle pecus uastans auidus manditque trahitque;
Territat imbellesque feras leo uocibus atris,
Irarum plenus, trepidantia colla fatigans
Erigit, aut aliter furiis iactatus et ira,
Cedibus insistens diris, funditque cruorem
Innocuum - homines prostrantur more [e 1Kb] duelli.
Nam plures procerum uita spoliauit et armis,
Finibus et patriis multos depellere certat,
Diuitiis alios proceres proscripsit amatis.
Tale scelus patrans, actu [f 1Kb] bacchatur iniquo.
Interea uates residens, urbemque gubernans
Commissam sibi, seu monitis sacrauerat almis.
Confestim infelix Ebroinus, pectore toruo,
Sedibus et propriis tractat detrudere uatem.
Ille meis, inquit, palmis illesus abibit,
Qui toties contra mecum conflixit eundo,
Ut non percipiat meritis que gesserat olim?
 Percipiet potius, uindictam sentiet ille!
Illum propter, compulsus sum perdere crinem,
Depulsus regno, monachalem sumere formam.
Coniugis amplexus dulces et basia liqui,
Oscula nec prolis collo suspensa tenebam.
O mihi si quisquam fidus hanc uindicet iram!
Huc ades, o quisquis cernens iniuria qualis.
Talia tractanti astabant duo mente nefanda,
His tristem blandis dictis mulcere feruntur:
Nunc miseras uoces, princeps, iactare per auras
Desine, pande libens que sit sententia cordis:
Dic, age, nos dictis ultro paremus ouantes;
Ecce sumus iamiam famuli complere quod optas.
Diddo unus dictus, necnon Wegemarus [g 1Kb] et alter:
Ecce meos, dilecta manus, miserati dolores;
Semper uos firmos tenui. Nunc ite, parate
Insidias, dixit; uatem depellite sede.


XIII. Augustodunum armis obsidetur.

 Ocius ast illi certant implere iubentis
Imperium seuum, uelox ruit undique turba,
Ferro armante minax duro, uel fustibus atris.
Pars lituo resonat uacuo, pars uocibus altis;
Pars clipeis onerata ruit post terga rotundis.
Ast alii palmis gestant hastilia lata:
Pars leuibus plantis fidit, pars flectere colla
Alipedum, feretrisque cauis et spicula trudit.
Tantis turba furens armis ac bella lacessens,
Ibat per campos, urbemque tenebat.

uers. 432.

 Hortantur semet socii: Circumdate muros
uallo, seu scalis altis nunc scandite tecta.
Pars quatiat subtus crebro fundamina muri
Ariete; pars etiam neruis iactata [a 1Kb] sagittas:
Qui melior iaculis, adsit; date fortia tela.
Nunc opus est cepti, iuuenes: concurrite cuncti.
Senserat ista Dei famulus. Tum congregat omnem
Cum crucibus cunctum cereis lampadibus [b 1Kb] atque
Clerum: Ferte cruces, claras ornate lucernas;
Ducite relliquias sanctas, cineresque piorum.
Exemplum Domini splendens imitemur ouantes:
Obuius ipse prior turbis processerat, et nos
Intrepidi citius turbas properemus ad istas.
Dixerat. Innocuos uoluit seruare bidentes,
Martyrii ad palmam letus se prebuit ultro.


XIu. Leodegarius, dire excecatus, iterum in monasterio per biennium includitur.

At non carnificis mucro tunc prebuit ictum,
 Tempore quo uoluit celestem carpere sertum:
Martyrii dilata est, non subtracta corona.
Attamen infausta! spreta reuerentia christi,
Factio perniciosa manus iniecerat illi,
Atque oculos claros nimium sub fronte serena
Eruit ac strictim telo terebrauit acuto.
Ille igitur laudes Domino gratesque rependit.
Nam fertur precibus summum laudasse Tonantem:
Sit tibi, magne, salus, uirtus et gratia, Christe,
Glorificare hodie tantum qui me uoluisti.
Cumque forent uacue patula sub fronte fenestre,
Lux tamen interior micuit clarissima semper.
Seua manus penitus carnales clausit ocellos,
Summa manus cordis rutilos reserauit ocellos.
uir humilis, patiens, orator, cultor, amator
Permansit iugiter, palmam quo carperet almam.
Rebus, heu! nimium sceleratis his ita gestis,
Cauto cenobio quodam custode tenetur
uates, dum binis arcum sol uoluitur annis:
Hic latuit patiens, multis exempla ministrans.


Xu. S. Garinus, Leodegarii frater, lapidibus obrutus, martyrii gemmis decoratur.

Huic germanus erat, Garinus nomine dictus,
Quique metu propriis fuerat depulsus ab oris,
Huc profugusque illuc, incertis passibus errans.
Interea profugi propriis remeare iubentur,
Seruitiisque sui solitis insistere [c 1Kb] regis:
Quos inter pariter Garinus iussus adesse.
Nec minus et uates post hec adhibetur ad aulam.
Quosque tuens princeps Ebroinus mente maligna,
Blasphemiis fratrem uariis irrisit utrumque:
En meritis, dixit, uestris adsistite turpes.
His motus dictis fertur dixisse beatus,
Longa trahens tacitus mentis suspiria, uates:
Nostris hec meritis patimur, quia crimina multa
Gessimus ante Deum, quorum nunc damna luemus,
Maior adest istis semper clementia Christi,
Nos qui dignatur uita donare perenni.
 Infelix Ebroine, tuis iam desine factis:
Ecce, neci multos stricto mucrone parasti;
Tu, potius, miserande, subis tormenta seuera:
En tibi porta patet subtus feruentis auerni,
Flammarum socii flentes et parta gehenna,
Factis ni citius ueniam merearis ab istis.
His, magis, auditis, furiis incensus et ira,
Mox Ebroinus ait: Que uos dementia fallit?
Hinc procul ite citi; citius propellite tales;
Tales desistant sermones ferre per auras:
Colloquiis uanis pariter uerbisque fruuntur.
Garinus citius plectatur grandine saxi.

uers. 496.

 Festinate, uiri, tandem damnate superbum;
Adstrictum sudibus duris lorisque ligate.
Cernens hoc uates, promens has pectore uoces:
O decus, o germane mihi lectissime semper
Huc aurem monitis paucis aduerte, docebo;
Chare mihi, frater, firmum nunc pectus habeto.
Est opus, ista breuis currens uehit omnia finis [d 1Kb] ;
Nos quia mortis amara tenet sententia, constat
Suppliciis Christi pro nomine subdere corpus.
Nos tamen exspectat celorum in culmine clara
uita manens, que fine caret, que permanet alma.
Ne timeas; quo regnemus, properemus ouantes.
Nec mora: per uentos certant effundere uestes,
Impia turba ruit, pedibus uix ultima tangit;
Aera per tenuem, subductis acta lacertis
Saxa uolant: subito nubes densatur acerba,
Saxea grando cadit; furor impius arma ministrat;
Et roseo duri sparguntur sanguine cautes.
Ille inter Dominum crepitantia saxa precatur,
Palmis expansis: Qui me dignaris ab ista
 Auferri uita, cruciatum martyris instar,
O Deus, perpetue uite mihi redde coronam.
Optat et ipse simul uates cum fratre coronam
Percipere, et fragilis uite iam claudere metam,
Ut simul in celis fruerentur ciuibus almis.


XuI. Leodegarius uariis tormentis afficitur, ac Waningo custodiendus traditur.

Distulit infelix Ebroinus martyris almi
Accelerare diem; uoluit differe coronam
Partam, blasphemis Dominum quo carperet acris,
Neu possit meritis sanctorum equalis haberi:
Quam Dominus famulo deuoto seruat habendam,
Impietas humana cupit subducere quantum
Altis e sedibus fratres, pietas tamen illos
Cum celis sociat tantum diuina per euum.
Ergo putat demens diuinam flectere, more
Humano, mentem: sed non Deus flectitur ulla
Fraude, pia a seruis qui numquam auertitur aure.
 Inde, ubi conspexit uatis precordia firma,
Ingemuit, nigro stimulos sub pectore uersans
Mens infecta malis; ardens furor addidit iram.
Tum mitem, humilem, patientem, corde uenusto,
Piscinam quamdam nudis incedere plantis
Iussit  figere gressus.
Quo iussus [e 1Kb] , nudis pedibus calcauerat amnem,
Dum cruor horrendus scissa de pelle cucurrit,
Et roseis riuis bibulam perfudit arenam.
Iam fatigatus pedibus uel corpore fessus,
Substitit, et trepidos crebris quatit ictibus artus.
Compulsus latis tandem prosternitur aruis,
Dum labia abscidi ferro uel lingua iubentur:
Ablatis oculis, lingua geminisque labellis,
Gressibus ille fatigatis, seu corpore toto,
Officiis solitis summum laudare Tonantem
Nequiuit; laudes Domino sed mente gerebat
Supplex, atque pias Christi direxit ad aures.
 Sed, cum presidium humanum sibi creuit abesse,
Auxilium Christi sibi constans optat adesse.
Tunc, pietate carens Ebroinus, corda ueneno
Plena gerens, sensu uacuus, ferus, asper, amarus,
Accersit quemdam citius; cui denique dixit:
Cernebas quondam, tumida cape mente superbum,
Arctis hunc claustris uinclorum necte, Waninge.
Parcere nec eures; ueniet mea iussio, que illum
Penali meritis damnabit sorte suprema.
Perge citus. Pergit uelox, qui iussa facessens,
Usque monasterium caute perducere certat,
Olim Fiscamnum constat quod nomine dictum;
uirgineum examen mansit quo matre sub una,

uers. 564.



 Actibus illa piis pollens per tempora cuncta,
Quo iugiter Domino modulatis uocibus hymnum
Percrepuit; degens ubi martyr tempore quanto,
Supplex altithronum Dominum ueneratur [a 1Kb] adorans.
Parcens namque cibo, sumens uel pocula pauca,
Raro seu membris concessit stramina lassis,
Sepe etiam acclinis parieti membra reponit:
Intentus facie, manibus, uel corpore toto,
Astrorum regem summo conamine poscens,
Crimina quo laxet, ueniam det, noxa remittat.
Impiger antistes hec gessit nocte dieque.
Ecce labiis subito abscissis lingueue tacenti,
Munere diuino, uerborum reddita uox est:
Organa continuo remeant et guttura; fauces
Instant officiis solitis, et reddere certant
Nec mora, dulcifluo funduntur dogmata ab ore,
uirgineoque gregi panduntur famina sacra.
uirginibus sanctis pandebat dogmata quando,
Cordibus illarum infundit ceu dulcia mella.
 Floriferi ruris, primo sub tempore uerni,
Germina procedunt, celo dum spargitur imber,
Aptis temporibus, lentus, gliscuntque fruteta [b 1Kb] ,
Et plenis culmis grauide cumulantur ariste.
Haud secus corda rigans antistes Christicolarum,
Doctrinam fundit puro de fonte fluentem.
Illinc permulti spernebant [c 1Kb] acta sinistra;
Ad melioris opus uite se reddere gaudent,
Perpetuum monitis sese euasisse periclum.
Undique conueniunt auidi que uerba salutis
Precipiant populi, dulci que sanctus ab ore
Depromsit, letus cunctis alimenta ministrans.


XuII. Leodegarius, instigante Ebroino, spoliatur a dignitate et capite damnatur.

Tempore concilium statuit rex nam sub eodem.
Pontifices ueniunt, ueniunt simul undique plebes,
Theodricus, clarus princeps, Ebroinus et idem;
Huc etiam uenit properans expulsor uterque,
 Wagemarus fallax, nec non et Diddo malignus,
Wagemari socius, parilis quos culpa ligauit;
Conueniunt alii, uelox quos ultio iusta
Haud impune tulit. Primus proiectus ab illo
Concilio, factusque reus, iam Diddo ruebat,
Militibus [d 1Kb] irrisus, uatem qui sede reiecit
E propria quondam, et damnatur proditor [e 1Kb] amens.
Inde etiam meritis depellitur exul ab auris
Dulcibus, et mortis miserum sententia mulctat.
Wagemar infelix, simili deiectus honore,
Tum sequitur socius sceleris, seu fautor iniquus
Exstitit in causa iusti, qui denique fertur
uerberibus tritus trucibus, quem factio cernit
Turpiter affectum penis, qui sumsit honorem
Immeritus. Nutu summi rectoris Olympi
Creditur effectum: nam post hec guttura nectit
Infelix laqueo, mortis properauit ad umbras,
Tartareamque petit sedem, multatus amare.
Hac mercede suos Ebroinus donat amicos
 Qui uatem propria iustum de sede tulere.
Nunc extrema manent iusto certamina palme
Exsuperanda, quibus iam uictor scandit Olympum.
Ducitur e claustris strictis, quibus ante manebat,
uirgineas aures ubi sanctus dogmate sacrat.
Principis ad uultum, iussus, simul atque Ebroini
Peruenit. Statuunt extra quam parte sub una
Concilium, abstrusas res querunt atque futuras,

uers. 626.

 Attentando pium; pandit quibus ordine cuncta
Illos que maneat sententia prescia rerum,
Aut alios; citius finis hec cuncta probauit,
Quem contra toruus uerbis sic fatur iniquis:
Quid toties uerbis te iactas, improbe, uanis?
Martyrii palmam speras te posse mereri?
Ut fueris dignus, sertam palmamque capessis.
Nulla corona datur uite pro talibus actis,
Nec dignor tali te munere claudere metam
Claudis enim uitam properata morte, superbe.
Dixerat infelix Ebroinus, mente reuoluens
Illum quo dudum mundi destruxit honore,
Sic etiam celi penitus depellit ab oris,
Illum quo mercede pia depellere gestit;
Longius eternis adeo sed sanctus adhesit.
Inde uirum quemdam crebrata uoce ciebat:
Accipe, uinclorum claustris, Rotberte, ligare
Hunc studeas, inquit; ueniet iam tempus ut illum,
Ut meruit, dignis penis sub tartara mittam.
Concitus ille capit parenda iussa iubentis,
 Adque domum propriam cautus perducere certat.


XuIII. Quomodo beatus uir, uel ante martyrium, celesti lumine donatur.

Passibus alternis certant dum carpere callem,
Protinus hunc fessum pedibus membrisque solutum,
Cerneret in mediis subito subsistere campis.
Cui miserans fert auxilium, seu pocula libat,
Dum pincerna parat placidum libare liquorem.
Splendidus artus enim ueniens cum lumine magno,
E celis radians flammis lux missa cucurrit,
Martyrisque caput supra blandita resedit;
Illesos tetigit sancti, seruatque capillos.
Hoc uiso, timuere uiri, uox faucibus hesit,
Erecte steteruntque come, tremor occupat artus,
Singultisque crebris flatus seu uiscera pulsat.
At se reuersi rumpunt has pectore uoces:
Iam tandem, cultor Domini, dic, optime, nobis;
Ecce repente uiam gradimur non passibus equis,
 Dum lux ecce uolat labens a cardine celi,
Nuncque tuum supra caput est fulgore corusco:
Territat hec cunctos, pedibus titubamus et omnes,
Nec simile e celo signum conspeximus unquam,
In modum circli flagrans tua tempora cingit.
Audiit hoc martyr, pronus prosternitur aruis,
Has Domino uoces supplex, gratesque rependit:
Arcibus ethereis resides qui regna tuendo,
Qui celi fabricator ades, qui conditor orbis,
Orbem qui quadrum summa ditione gubernas;
Te ueneror, tibi uota libens gratesque rependo,
Cuius hec iussu celo lux missa cucurrit,
Tantum quod signum dignaris ferre super me.
His animata piis plebes precordia mollit
uocibus; ad Dominum toto cum corde reuersi
Tribula spernentes, penitus meliora secuti,
Mortis iter uitant, celestia regna requirunt.
Hos Domini famulus docuit que sint pia iussa:
Cernitis, o nati, instabilis quo machina rerum
 uersatur, uolitans liquidas ceu fumus in auras;
Sic pomposa ruit florentibus gloria mundi.
Nos uocat aula Dei cunctos, sedesque beata;
Angelici cupiunt sinibus gremiisque fouere
Nos propriis ciues, ni mens nunc tarda tepescat.
Temnentes Dominum miseri sub tartara tendunt.
Tunc famuli famuleque simul, Rotpertus et uxor,
Tota domus, uatem casto uenerantur amore;

uers. 689.

 Errorem cuncti penitus spreuere priorem.
Actibus insistunt sanctis, Christumque frequentant.


XIX. Ultima sancti martyris passio ac uiciorta.

Hec faciens martyr, post hec, non tempore longo,
At mortem sitiens iusti mens effera semper
Nec furor insanus cedis, nec ira quieuit,
Donec membra pii uatis mucrone feriret,
Artus atque neci tradat, fundatque cruorem.
uenit enim suprema dies, et passio sacra
uenit, quo famulum Dominus ditarier almis
Disposuit regnis, sanctum quoque ferret ad astra
Flatum, perciperet meritis ubi premia sacra.
Ecce equites mittens Ebroinus prepete cursu,
Post tergum clypeis sancti ferroque minaces.
Dat sonitum tellus, altum [a 1Kb] quatit ungula putrem;
Frendit equus frenis, et concutit ora cruenta;
Exit aquosus humor, feruescit et ossibus ignis.
Usque domum properant Roberti quattuor apti,
 Ut caperent uatem sanctum, quem denique captum,
Per nemora alta uehunt furtiuis passibus, atque
Collibus ignotis repedant, ducuntque beatum.
Dum hec agerent, martyr subito compescuit illos;
Hec ait: O nati spatiis ne erretis in istis;
Ecce fatigati, toties desistite tandem:
Adsum haud ignarus enim; consumite iussum,
Cursum hic ponam uite finemque laborum.
Tempus adest citius; nati, nil iussa morate.
Ecce repente ruunt, quarto superante superbo,
Ad plantas humiles terni, ueniamque precantur:
Criminibus nostris nunc indulgere rogamus,
Aiunt, nos benedic etiam, uenerande sacerdos.
Protinus ille manu extenta benedixerat illis.
Increpat hos quartus: Procul hinc absistite, uicti,
Dixit. Sed quid agam? timida nunc canite mente.
Tende caput iugulo, dixit, uel cernua colla.
Arduus ipse stetit, stricto mucrone coruscans.
Protinus ille genu fixit, palmasque tetendit,
Hec supplex precibus rogitans et sidera pulsans:
 Alme pater, genitum direxti [b 1Kb] ut crimina mundi
Tolleret, atque cruore pia iam uulnera sanet;

uers. 729.

 Per quem te meruit mundus cognoscere uerum
Auctorem, cuncto sublato errore uetusto.
Error abit uanus, cedunt figmenta [c 1Kb] deorum;
Gratia promta redit, uenit cultura fidelis,
Orbis ubique colit, tellus quoque, pontus et astra:
Te pecudes, uolucres, pisces qui flumina tranant,
Factorem uerum testantur cuncta creasse.
Da ueniam cunctis miserans, et parce inimicis
Omnibus atque istis, ueri quia nescia corda
Gestant, seua etiam ponunt tormenta necemque.
Hec propter, claris conspectibus, alme Redemtor,
Credo tuis me presentari, et carpere uitam
Perpetuam hanc: animum placidis nunc accipe palmis.
Armiger, his dictis, stricto caput abstulit ense:
Infaustis manibus sacrato sanguine terram
Perfudit. uictor clarum sic ethera scandit.
Continuo Dominus miracula magna peregit;
Ut Psalmista canit: cuncti nunc cernite uultu.
Ecce suum Dominus sanctum magno ornat honore.
 Et, capite abscisso, superabat corpus in altum
Erectum, ut fertur, spatioso tempore, quantum
Unius hore metam sol scandit in axe.
uiuidus ardor erat membris, calor ossa tenebat:
Impatiens homicida suis nam calcibus illum
Percussit, citius terra quo membra iacerent.
---Ensifer infelix, roseo maculate cruore
Martyris, et sacrum corpus qui calce petisti,
Nec licuit has te penas impune tulisse,
Sed mox multiplici constrictus peste teneris
Demonis, ac mediis flammis iniectus anhelas.---
Fugit ab ore cinis, donec properauit ad umbras.
Coniugibus placuit, post hec clam membra sepulcris.
Tradere, predictis, una cum ueste respersa
Sanguine. Basilica conduntur membra sacrata
In modica; iuxta fuerunt quo circiter annis
Binis, tecta solo latitantia mensibus et sex.
Ista die, certis iam signis gesta, secunda
Octoribus [d 1Kb] mensis, sollemnia credite uere.
Ingenio exiguo quedam iam portio facta est
 Florigere uite. Nunc libri terminus adsit
Huius, et alterius demum repetatur [e 1Kb] origo.

uers. 768.




LIBER SECUNDUS. DE S. LEODEGARII MIRACULIS.


I. De miraculis sancti martyris ante ipsius corporis eleuationem.

Continet ille prior sacrati gesta libellus
Martyris, in carnis placidus que tegmine gessit:
Exutus spoliis carnalibus, ecce secundus
Miris que gessit uirtutibus implicat acta.
Hactenus expressi uatis pia munera iusti,
Arenti sermone quidem, sed pinguia gesta;
At plus illa sonant, calcatis, uictor Olympo
Iam residens, uitiis, Domino tribuente, peregit,
Que diuersa piis signis manifesta tenentur.
Sermo, mee, formans, torpenti illabere lingue,
Cuncta prius, hominis labris, quam lingua sonaret
Carmine, quo passim multis ex pauca referret.
   Saltim basilice parue seruauerat edes
Peruigil excubiis deuota mente sacerdos.
Eminus aspiciens noctu, lanterna refulgens

uers. 783.

 Apparet; hominum nullo subnixa ministro,
Ecce repente suis se flammis prodidit ultro.
Protinus hinc atque inde fluunt rumore uenusto,
Martyris et nitido celebrant sermone sepulcrum:
Sed maiora dehinc radiabant signa secuta.
Luminibus rediit cecatis munus amatum,
Et solido claudis firmantur robore plante,
Auribus et gratus remeauerat eris ictus;
Larua ruens atrox obsessi corporis artus
Liquerat, abscessu corpus mentemque leuabat.
Claruit his primum uirtutibus almus ubique.
   Interea ecclesie uigili durauit amore
Ad tumbam custos uatis; cui denique latro,
Nocte tenebrosa, rapuit res arte maligna,
Antea que proprio congesserat ipse labore.
Illius et uacuas abiens fur deserit edes,
Queiscum, quem tenuit reuerenter, calceus unus [a 1Kb]

uers. 800.

 Martyris ablatus fertur; sed clericus idem
Dum remeat, proprias mature ut uiseret edes,
Repperit exuuiis spoliatam haspe acerram [a 1Kb] .
Concitus ille petit rediens ueneranda sepulcra,
Crinibus extractis, et pugnis pectora tundens;
Nec caruere gene lacrymis, nec guttura pulsu;
uociferans, lacrymans, nimio clamore ruebat,
Persistens supplex precibus, horisque diurnis
Addidit et noctem, rogitans sibi reddere censum.
Fur fessus rediit demens, onerante cothurno,
Inuitus domino tandem spolia ampla reiecit.
At dominus serui patrat periuria falsa:
Digna sed immitem sequitur mox ultio utrumque;
Nam dominus uitam celeri cum fine reliquit,
Et seruus raptor pena damnatur acerba.


II. Ebroino nuntiantur miracula, eiusque inuidia ac mors inopina referuntur.

Nec latuere diu crescentia signa dolosum
Diuersa in populis Ebroinum; rumor ubique
 Indiciis certis manifestat quod prius ille,
Inuidia faciente, mala celauerat arte.
---Adspice, cum Domino martyr iam regnat in arce,
Inuidiose, rapax, homicida, immitis, adulter:
Fulgescunt, radiant, flagrant, monstrantur, amantur
Signa pii uatis; uirtus decorata nitescit.
Nunc, quid hec poteris falsa proferre loquela?
Quid, nisi corde gemis, tacitus pauitans, Ebroine.
Optatam e tumulo certat captare medelam
Quisque suis membris: sanis nam callibus iste,
Ille oculis radios gaudet remeasse serenos,
Expulsis tenebris, nocuo caruisse colore.
Ast alius triste exultat uomuisse uenenum
Demonis, et cunctos curat concessa potestas.
Indicio est regnare polo, cui tartara seua
Promittis uoluisse, tua est depulsa potestas.---
Talibus attonitus doluit signis Ebroinus;
Hec ait, ex imo rumpens hanc pectore uocem,
His questus lacrymis, dicens uxoris ad aures:
 Heu mihi! quid tantum populos celebrare sepulcrum
Audio? quid tantus plebis concursus ad illud
Peruehitur? uerum, coniux, an falsa uidentur?
Estimo falsa magis uulgares ire per aures,
Martyra  dignas talem meruisse coronas:
Talibus auspiciis, credo, est delusa caterua.
Sed tamen, ut certos faciat nos, nuntius adsit,
Quique eat et redeat rapidis sub gressibus; ad nos
Certa ferens, dubios curet dissoluere nodos.
Unde, age, care comes, aliquis mittatur alumnus,
Pergat, et ad tumulum ueniat qui cuncta requirat.
Portitor, ad tumulum gradiens, se dicere iussit
Custodes, istis que sit sententia firma
Rebus, que populus resonat, qui uera fatentur.
Nuntius ille miser sanctum celebrare sepulcrum
Distulit, ac uacuas depromserat ore loquelas:
Mortuus hic recubans uili sub cespite tectus,
Inquit, non poterit ualidam prestare medelam.
Hec fatus uecors, pedibus mox perculit urnam
 Despiciens, abiit. Confestim pestis iniqua
Corripit hunc, donec lacerans ac uiscera torquens,
Tristibus exequiis uitam cum fine reliquit.
Non risere tuo aduentu, nec gaudia portas,
His letus dominis qui te misere, uiator.
Disce tuis penis nullum contemnere sanctum:
Sanctos qui temnit, dominum contemnere certum est;
Poplitibus melius flexis orasse beatum
Namque foret, plantis quam sacram tundere tumbam.
   Pendulus expectans Ebroinus, portitor ad se
Quid ferat, et dubius, uaria cum mente nutabat;
Ac secum tristis tacita cum uoce susurrat:
Cur cessat toties famulus qui missus abibat?
Cur etiam tardat remeans? uel non sine causa?
Aut istum suprema tulit sors, ut prius illum

uers. 870.

 Qui caput ante suo uatis mucrone peremsit:
Illius in cineres extemplo membra redacta
Comperimus. Simili hic etiam nunc sorte tenetur.
Forsan pena sequax redeuntem perculit istum,
Et parili damno perduxerat usque fauillam.
Quid facimus? late cuius nunc gloria crescit,
Nostra etiam nimium turpantur gesta priora.
Fama uolat huius, redolens rumore corusco;
Nosque rei, ferimur cunctorum uocibus acti.
Sed, ne forte magis placido sermone redundet
Huius fama uiri, conemur sorte sinistra
Obiectare malas illi falsasque loquelas,
Ne nostre in populo minuatur gloria laudis.
   Talia tractantem, maturis cursibus illum
Mors rapuit; seua condebat fauce baratri,
Multos qui ad mortem stricto mucrone cegit:
Feruidus hunc gladius uita spoliauit et armis.
Est completa Dei ueris sententia dictis,
Ut, cuius quicunque furens maculauerit artus,
Fundat et ipse suum, gladio feriente, cruorem.
 Tali sed tandem multatum fine tyrannum
Sufficiat dixisse; dehinc iam cetera dicam.


III. Oritur tres inter episcopos de sancto martyre leuando disputatio.

His ita transactis, uirtus iam proditur alma
Martyris, et toto fragrabat feruida regno.
Utque focis cum thura calent, uel trita sinapis
Semina depromunt nitidum fragranter odorem,
Aut pilis grauidis herbe tunduntur olentes,
Et preciosa micant uasis unguenta cauatis;
Haud aliter rumore pio per quosque recurrens
Fama uolat; populi miracula magna frequentant,
Aemula que a multis celabat perfidia ante.
Interea regis magni defertur ad aures
Cunctorum uatum procerum quoque fama beata.
Occurrunt alacres certatim calle citato
Pontifices, clerus, monachi, maiorque minorque:
 Unanimis celebrat uirtutes sexus uterque.
Clara salutiferi miracula martyris omnes
Laudibus astrigero iungunt trans nubila circlo.
Pontifices terni surgunt ex agmine tanto,
uincianus et Ansoaldus et Ermanacarius,
Quorum quisque sui corpus decreuerat esse
Iuris, et e tumulo cupiunt auferre beatum:
   Ecce mei iuris tellus tenet ossa sacrata,
Primus ait; requiem, hic dum sanctus astra petiuit,
Ceperat, hic primum signis est proditus almis.
   Talibus, alter ait, contendere desine uerbis,
Frater; amata mihi manifestum est carne propinquum
Hunc fore; hunc aluit parochia quam rego presul;
Hinc oriundus erat, sumsit primordia uite [b 1Kb] :
Quare, iure mihi martyr conceditur almus.
   Tertius, his dictis, uatem compescit utrumque:
Talibus adstantem uerbis onerare cateruam
Iam sinite, et potius tandem mea dicta tenete.
 Quam presul tenuit sedem, quam dogmate sacro
Instruxit felix, hanc sacrent membra beata,
Hec decet alterius sedis quo in sorte quiescat.
   Conticuere omnes, digitis simul ora premebant.
His dictis, melioris opem nanciscier optant
Consilii: statuunt precibus ieiunia iungi.
His pariter certant summum pulsare Tonantem,
Cuius hunc meritis potius concedere uellet.
Totus namque dies hymnis extenditur almis,
Peruigili excubiis cura nox ipsa tenetur.
Post, uentura dies sacram cui tradere palmam
Depulsis, uellet tenebris, aurora rubebat:
Interea, et Phebus rutilo surrexit ab ortu.
Pontifices aras ornant missasque celebrant,
Intentum populum sacro libamine pascunt,

uers. 943.

 Inque tribus cartis et nomina scripta tenentur,
Queque sui uatis specialis epistola gestat
Nomen, et altaris medio sub tegmine tecta
Seruantur. Sacris missis iam rite peractis,
Ignaro pariter solum iussere ministro
Pandere, quam meritis uoluisset prendere cartam:
Cuiuscumque Deus; citius qui iussa peregit.
Declarat prima Ansoaldum reddita luci
Pagina, ditatum tali mansisse talento.
uocibus hunc cuncti dignum testantur honore
Tam caro, fuerat qui munera nactus;
Huic palmam leti pariter dextramque dedere:
Indubii tandem litis retinacula linquunt.


Iu. Quanta miracula per translationem sacri corporis, Pictauium usque, peracta.

Tunc famulus Domini fido mandauit alumno,
Olim quem martyr cauto nutrimine uexit,
Qui monachos rexit, martyr quos rexerat ante,
 Audulfum uocitat quem nomine cura parentum,
Officium peragat letus, uel iussa ministret,
Usque solum Pictauensem pia membra uerenter
Ducat. Perge celer, fratrum duc agmina tecum;
Precipitate moram, dixit; utrumque patronum
Hymnis ad propriam sedem portate canoris;
Ast ego forte domum miram requiemque dicabo.
Perrexere citi, pastoris iussa iubentis
Perficiunt: onerant sacratis ossa canistris:
Optatis redeunt gaudenter callibus omnes.
Mox motis membris uirtus non defuit ampla;
Sanati abscedunt diuersis pestibus egri,
Languida membra diu optatam tenuere medelam.
Altithrono grates, miracula tanta tuentes,
Adstantes referunt, et ceptum carpere callem
Disponunt. Sequitur uulgus seu turba pedestris
Quoque ruit, sanctis deuota mente ministris
Se iunxit, alacrisque cucurrit sexus uterque.
Illius ardebant sancta uirtute beati,
Dignis martyrii ac meritis cupiunt benedici,
 Qui feretri partem, sacrum qui tangere uelum
Certabant, possint humeris quoque ferre beatum,
Luminibus, crucibus plures, clarisque lucernis,
Partibus alternis properabant Christicolarum;
Ciuibus angelicis equant ac sidera pulsant,
Laudes thurifero nitidas fragrantur odore;
Quem ualidus morbus pressit, uel languor iniquus.
Aut quicunque diu uexatur peste grauante,
Si sacrum tetigit uelum, sanctumque feretrum,
Sanatis rediit membris ac sospite gressu.
uera fides faueat, si, falso errore remoto,
Dum uehitur spatiis ueloci corpus ab ipsis
Cursu. Cuiusdam uici iam tecta petebant,
uultibus admesti properabant ecce parentes,
Gestantes ulnis cecato lumine natam:
Temporibus septem uocis dispendia muta
Senserat, et membris iacuit defessa puella;
Quamque triplex iugiter damnabat corpore languor.
Dum cupiunt natam sancti uel fila feretri
 Tangere, ceruleis properans nox uenerat alis.
Illic interea fessam sopor altus habebat.
Aduenisse uiros narrat splendente colore
Huc geminos, egram tali firmasse loquela:
Ecce salus optata tibi, nec credere tardes,
Adueniet. Sequitur medicina protinus illam.
Euigilans, oculos, gressum linguamque tenebat.
Mox sanata Deo laudes gratesque rependit
Quod meritis, uite presentis tempora longa,
Martyris, acciperet, ueteri languore fugato.
   Nec tibi parua salus, mulier, medicante beato
Martyre, demonii, conuenit, qui pectoris antra
Iam dudum tenuit, stringes, fugiente furore,
Dum traheris palmis geminis, geminisque lacertis
uinclatis, feretri possis quo tangere peplum.


uers. 1013.


 Nec paueas demens tanto languore resultans
Millia dona tamen currebant; ecce repente
Per sanctum Christi famulum, tangendo feretrum,
Spiritus infestus citius tua membra reliquit.
Inde uiri uariis leti successibus aucti,
Urbis iam Toronum fulgentia tecta subibant:
Hinc presul promtus, magna comitante caterua,
Obuius amplifico meritis processit honore,
Urbem per mediam nitens perducere corpus
Laudibus excelsis altus pulsatur olympus.
En mulier trahitur duris constricta catenis,
Insimulata uiri proprii pro morte nefanda,
Amissura cito caram de corpore uitam,
Auxilium Dominus ni ferret forte miselle.
Martyris ecce pii cernens gestare feretrum,
Perualido clamore boans hanc pectore uocem
Rumpens: ecce meas penas nunc [a 1Kb] respice clemens,
Leudegar, miseram digneris soluere uinclis
Iniustis, ac tolle minas auferque malignam
 Que imminet iniuste damnate nunc mihi mortem.
Auxiliare, precor, ueniam da, audique rogantem.
Tendo meas, martyr, supplex ad sidera palmas.
Talibus illa tonans lacrymis: nam lora repente
Dissiliunt, collo palmis cedere catene:
Obstupuere uiri tortores atque recedunt;
Hinc procul innocuam tandem liquere puellam.
Hoc populus factum crebro sermone frequentat.


u. Tot prodigia, ac precipue in agro Pictauiensi, quot uix sermo explicare queat.

Otia longa trahens animus torpendo tabescit;
Faucibus in mediis, pigris compressa labellis,
Lingua iacet; calamum digiti tractare uenustum
Haud poterunt; oculi furuaque caligine mersi;
Flatibus aucta nimis terrenis mens manet ipsa.
Excute torporem, segnem depelle teporem;
Officium digiti solitum uel lingua loquelam
Da, Deus, ut captent; spiramina nota recurrant
Per uenias [b 1Kb] ructant precordia carmina sacra.
 Non canimus pugnas acres, aut triste duellum
Hectoris infausti, pariterque immitis Achilli,
Quando argiua manus regnum destruxit auitum
Pergameum; diro maculatas sanguine tedas
uel canimus, gemino statuunt quas carpere ferro
Turnus et Aeneas, falsos duxisse penates
Qui fertur, latus tenuit dum regna Latinus:
Sed potius canimus sanctorum sacra trophea,
Sanguine qui proprio stabilem mereantur honorem.
Martyris intermissa diu miracula narrem,
Qui geminos propero cursu curauit egenos?
Claudus erat plantis, multis lassatus ab annis;
Pigrior atque diu marcescens, calle negato:
Nec ualuit pedibus dilectum carpere gressum.
Aduectus sanctum supplex in uota uocauit;
Optatam meruit gaudens plantis medicinam.
Accelerans mulier, morbo uexata maligno,
Deformes digitis curuis ad sidera palmas
Protendit manibus mediis: Nunc aspice, martyr,
 Ungula stat misere totiens infixa per artus,
Qualiter et membris cunctis augere dolorem
Non cessat, nocuum citius deserere pestem
Da, medicus Christi, da iam fomenta salutis.
Continuo pestis maculans cum uoce recessit,
Luridus atque color uadens sicca ossa reliquit,
Prisca redit manibus, Christi de munere, uirtus.
   Presul ut audiuit comitum properasse cateruam,
Ad uillam quamdam propria ditione dicatam,
Obuius, ut populo defesso alimenta ministrent,
Ansoaldus amore pio direxit alumnos:
Ite, ait, et populo dapibus succurrite lasso;
Sint epule cunctis large, sit copia panis;
Delicias prebete simul, clarumque liquorem
Quo corpus sanctum fas sit perferre citatim.

uers. 1083.

 Letificata bonis tantis iam turba quieuit.
Sed stupidam cunctis rem gesserat Arbiter altus;
Ille liquor duplis iterum remeauerat undis;
Dulcia musta madent, perque et sua uascula crescunt.
Nec claustris contenta suis, iam una per arua
Larga fluunt, riuis planum maduit pauimentum.
Additur et signo signum, miracula miris.
Inde petunt uicum ueloci calle uiando,
Quem iuxta fluuius uasto sub gurgite tranat.
Hunc adiit fluuium gaudenter turba pedestris;
uincenna et fluuius uocitatur Sannonauius.
Ecce minax tumuit mente stridente procella,
Ac per terga freti furiis agitata cucurrit.
Turbidus et pontus undis incanduit atris:
Auras ad superas nothus uoluebat arenas.
Nec iteris spatium patuit, nec apta carinis
Fluctibus in mediis uia: cernitis, inquit ,
Personat e scopulis [a 1Kb] , magno se murmure miscent,
Et uenti pariter parant confligere telis,
Inque uicem pugnis contendunt Eurus et Auster;
 Montibus e summis undarum personat echo.
His ripis satius rapidum compescere gressum,
Quam tumidis, naui fracta, submergier undis.
Tandem desinite infidis uos credere uentis.
At pater intrepidus rerum cui credita cura est:
Hec uada nempe Deus poterit compescere, dixit,
Qui quondam ponti mandans confregerat iram:
---Tu, mare, cede loco, tumidique, silescite, uenti.
Prisca quies rediit, cessauit cerula ponti;---
Ipse etiam poterit commotos sternere fluctus.
Pergite fidentes, puppim submittite corpus.
His gestis, cecidere mine, turbansque procella
Immitis conuersa, in mite lympha quiescit.
Huc mulier peregrina, suo cum pignore ceco,
Accessit cupiens nato captare salutem.
Excubiis precibusque simul quo nocte sub ipsa
Martyris almifici [b 1Kb] medicantia membra quierunt
Pernoctans solita remearunt dona salute.
Sicque diu clause reserantur fronte fenestre.
Exsultat genitrix tantis ditata medelis.


uI. De miraculis in Pictauiensi urbe patratis.

Iam suspensa diu presul sua uota meretur;
Comperit aduentum celeris propiasse caterue:
Obuius ipse sua tandem de sede propinquat,
Quocum perplures proceres comitantur heriles,
Clericus ordo simul monachorum examine pompa
Plebs, uulgus, pauper mixtus, uel sexus uterque,
Cum crucibus rutilis, claris cum thure lucernis;
Nubila cuncta tonant sursum, simul arua tremiscunt.
Quisque alium certat rapido precurrere calle,
Cornua qui feretri tangat, qui fimbria pepli,
Qui subigat scapulis pondus, qui magna talenta
Ferre queat. Demum, suscepto pignore tanto,
Pictauem presul letus perrexit ad urbem.
Huc etiam uenit mulier que corpore toto,
   Curuatis neruis, spectabat cernua terram,
Nec poterat sursum, annoso languore coacta,
Ceruicem flexam, proprium uel tollere uultum.
 Et mihi, qui multis, martyr, concede salutem,
Largiris uirtute Dei, dixit resolute.
Corporeis penis clarum reminiscitur orbem [c 1Kb] .
Mox soli Domino laudes gratesque rependit.
   Gressibus inde petunt letis sanctam Radegundem,
Que meritis fulget sacris, super ethera nota;
Hic iacuit iuuenis, diro torquente dolore,
Ignauus, gelidus, totis membrisque solutis:

uers. 1149.

 Martyris et meritis surrexit hic quoque sanus.
   Protinus agminibus sospes comes additur illis,
Prosperiore uia, populi iam tecta subibat
Doctiloqui uatis, quondam qui schismate seuo
Hilarius propriis fuerat depulsus ab oris,
Falsa pio doctor uerbo dum dogmata damnat,
Arrius infelix que sparsit partibus orbis.
Lis fuerat talis cum hec orta [duobus] [d 1Kb] ,
Hilarius talem doctrinam pandit ab ore:
Terna manet persona, Deo substantia simplex.
Arrius ad ternas ternam coniunxit usiam.
   Hic binos bino medicans languore repulso
uir gelido iacuit stratis sub corpore segnis.
Luminibus fraudata diu sub nocte puella.
Ipsa puella sacram per hec permansit ad aram,
Officiis intenta piis, dum uita manebat;
Martyris et tumulum magno celebrauit honore.


uII. Quibus miraculis S. Maxentii cellula, quam olim Leodegarius rexerat, illustratur.

 Martyr amat placidam membris captare quietem,
Et statione frui, dudum quo rexerat agmen.
Iam tandem, presul, nec linquas uota morari:
Perge celer, populi magno comitante triumpho;
Cornibus ipse humeros supplex subnecte feretri!
Exspectant patrem monachi remeare priorem:
Sedibus et placidis spectat Maxentius almus.
Ac secum refouere cupit iam membra beata.
Pontificis scapulis martyr subuectus abibat,
Dum spatiis largis numerosum occurrit ouile,
Queis alimenta prius sacrato dogmate prebet.
Suscepitque patrem monachorum leta phalanges.
   His igitur populis tantis admixta meabat
Femina; seminecem tristis sub pectore natum

Gesserat, ac lacrimis oculos perfusa tenebat;
uociferans genitrix supplex clamore peralto:
Redde mihi natum, solum quia gesto cadauer,
Cerne infelicem matrem, nec iam modo matrem
Mors et ego inter nos pugnis confligimus, inquit.
 Hec tenebris furibunda meum uult cedere natum:
Tu clemens, concede iterum resipiscere, martyr
Aut pariter coram capiat [e 1Kb] nos terra dehiscens;
Basia nec potero dilecti linquere nati.
Ecce repente puer gracili cum uoce respondit:
Dic ubi sis, mater; me suscipe natum,
Adsum, mater ait, fili carissime. Matri
Gaudia magna tulit geniti pro munere tanto.
Letifica redit genitrix cum pignore sano.
   Luscus adit quidam feretrum cum coniuge ceca.
uir gestans oculum solum sub fronte serenum;
Coniux ambobus caruit, quam fune maritus
Ingratus toties tardo sub calle regebat.
Credula corde tum mulier, quod reddere possit
Amissum lumen martyr: sed uir dubitauit.
uir dubius caruit posthec sed lumine solo,
Ambobus mulier meritis donata recessit.
Sic infidus abit cecus, cernensque fidelis.
   Nec sileam que sint miracula facta beati
 Maxenti septis. Monachorum hec agmina promta
Obuius ire parant patri, dum namque puella,
Officio cessante, iacens tardata quotannis
Membrorum, nomen sancti, rumore frequenti
Expressum, ut primum patulis simul auribus hausit,
Protinus una manus, proprio redeunte uigore
Post ternos soles, corpus, ueniente beato,
Iam totum meruit solita gaudere salute.

uers. 1213.

    Gaudia magna tuis, martyr, spectata reportas:
Te ueniente, salus penetrans optata per omnes
Percurrit, nullus poterat consistere languor.
Ut primum tetigit ueniens sacer atria sacra,
Capta oculis mulier splendenti reddita luci est,
Et puer infestus quem uexat demonis ardor;
Femina hic etiam simili iactata furore,
Euomuere uirus fedum cum sanguinis unda.
Annos per plures superat uictura iuuenta.


uIII. Summa precedentium miraculorum sylloge, ac tumuli delineatio.

Cuncta quis expediet calamo? sed singula carptim
Nunc placet ut tangam, descripta ex ordine, signa,
Que gessit uirtute Dei, iam redditus astris.
Unius hore [a 1Kb] spatium stat corpus in altum.
Percussor mediis flammis iniectus anhelat;
Cernitur in medio noctis lanterna refulgens;
Custodis raptor rapuit res arte maligna:
Fuit mortem [b 1Kb] dominusque luit, sed reddita res est;
 Morte abiit seue, pedibus qui perculit urnam;
Auctorem gladius uita spoliauit et armis;
Oppressit litemque latenter epistola sumta;
Morbida septennis lumen linguamque recepit;
Spiritus infestus mulieris membra reliquit;
Morte caret coniux, falsa pro morte mariti;
Claudus abit plantis, multis lassatus ab annis;
Femina curuatis digitis sanata reuixit;
Ecce liquor duplis iterum remeauerat undis;
Martyris aduentu turbata procella quieuit;
Et nato lumen meruit paupercula mater;
Cernua iam mulier solis reminiscitur orbem;
Soluitur et iuuenis diro torquente dolore:
Curantur bini gelido sub corpore; pauper,
Luminibus fraudata diu sub nocte puella;
Seminecem meruit puerum iam uiuere mater;
Sic infidus abit cecus, cernensque fidelis;
Corpore sic toto gaudet solidata puella;
Capta oculis mulier splendenti reddita luci;

 uers. 1249.

 Est puer ereptus quem uexat demonis ardor;
Femina hic etiam simili iactata furore.
Gurgite de pelagi guttatim carpsimus ista,
Preterita ingenio gracili sed plurima restant;
Scrutari poterit miracula cuncta relata
Quis, quamuis docili sensatus polleat arte,
Que Domini famulus rutila uirtute peregit?
Ad tumulum leti calamum uertamus amenum.
Sedibus ipsa suis tandem sunt ossa relata,
Ecclesieque sinu, pulchro tumulata sepulcro;
Hymnidicoque choro resonant hinc inde frequentes
Clericus et monachus, pariter iuuenisque senexque,
Obsequiis deuotus adesse maiorque minorque,
Donec cuncta Dei famulo sunt rite peracta.
Pollet ecclesie facies uariante figura,
Parietibus dictincta suis a fronte quaternis,
Planius in longum muris producta gemellis;
Post hec arte manet populo fabricata decora [c 1Kb] ;
Subter crypta sinu sacratam continet aram:
Postibus e summis, gradibus spatiatur ad illam.
 Inde iterum scalis ad summas scanditur edes;
Illic ara nitet fuluo constructa metallo:
Continet hec gremio sacro ueneranda talenta.
Permeat inter has aras solidum pauimentum.
Hic requiem iuxta placidis Maxentius almus
Aedibus accepit, seruatque palatia sacra.
Peruius has una coniungens porticus aulas,
Quo monachi sacris recinunt concentibus hymnum.
Hoc tibi, magne Pater, deuotus defero munus:
Hec domino namque tuus famulus tibi porrigit era.
Magna queunt alii thesauri ferre talenta,
Inque tuas aurum gemmas transfundere gazas,
Argenti pondus pollent qui diuite censu:
Quamuis frigidiora tegat precordia sanguis,
Te tamen ardenti studio uult mens mea semper,
Teque libens ueneror, supplex tua numina posco,
Meque tui iuris famulum, Domine, esse fatebor.
Auxiliis solitis, martyr, me protege semper.

 uers. 1287.





uolume back matter






ORDO RERUM QUAE IN HOC TOMO CONTINENTUR.



WALAFRIDI STRABI, OPERUM PRIMAE PARTIS CONTINUATIO.


Sequitur GLOSSA ORDINARIA.
    Prophetia Ieremie. 9
    Prophetia Baruch. 63
    Prophetia Ezechielis. 63
    Prophetia Danielis. 63
    Liber duodecim prophetarum. 63
    Machabeorum libri duo. 63
    Euangelium secundum Mattheum. 63
    Euangelium secundum Marcum. 179
    Euangelium secundum Lucam. 243
    Euangelium secundum Ioannem. 355
    Actus apostolorum. 425
    Epistola B. Pauli ad Romanos. 469
    Epistola I ad Corinthios. 519
    Epistola II ad Corinthios. 551
    Epistola ad Galatas. 569
    Epistola ad Ephesios. 587
    Epistola ad Philippenses. 601
     Epistola ad Colossenses. 609
    Epistola I ad Thessalonicenses. 619
    Epistola II ad Thessalonicenses. 619
    Epistola I ad Timotheum. 623
    Epistola II ad Timotheum. 633
    Epistola ad Titum. 637
    Epistola ad Philemonem. 641
    Epistola ad Hebreos. 644
    Prologus S. Hieronymi in septem Epistolas canonicas. 671
    Epistola canonica B. Iacobi. 671
    Epistola I B. Petri. 679
    Epistola II B. Petri. 689
    Epistola I B. Ioannis. 693
    Epistola II B. Ioannis. 703
    Epistola III B. Ioannis. 705
    Epistola catholica Iude. 705
    Apocalypsis B. Ioannis. 710

EXPOSITIO IN XX PRIMOS PSALMOS.
    Pezii monitum preuium. 751
    In psalmum primum. 752
     In psalmum II. 755
    In psalmum III. 757
    In psalmum Iu. 758
    In psalmum u. 760
    In psalmum uI. 762
    In psalmum uII. 763
    In psalmum uIII. 766
    In psalmum IX. 768
    In psalmum X. 774
    In psalmum XI. 775
    In psalmum XII. 776
    In psalmum XIII. 777
    In psalmum XIu. 779
    In psalmum Xu. 780
    In psalmum XuI. 781
    In psalmum XuII. 784
    In psalmum XuIII. 789
    In psalmum XIX. 792
    In psalmum XX. 793

EPITOME COMMENTARIORUM RABANI IN LEuITICUM.
    Prefatio. 795
    CAPUT PRIMUM. 795
    CAP. II. 798
    CAP. III. 800
    CAP. Iu. 801
    CAP. u. 803
    CAP. uI. 806
    CAP. uII. 808
    CAP. uIII. 810
    CAP. IX. 811
    CAP. X. 812
    CAP. XI. 813
    CAP. XII. 817
    CAP. XIII. 819
    CAP. XIu. 822
    CAP. Xu. 824
    CAP. XuI. 826
    CAP. XuII. 829
    CAP. XuIII. 830
    CAP. XIX. 830
    CAP. XX. 833
    CAP. XXI. 834
    CAP. XXII. 836
    CAP. XXIII. 837
    CAP. XXIu. 841
    CAP. XXu. 842
    CAP. XXuI. 845
    CAP. XXuII. 847
    HOMILIA IN INITIUM EuANGELII S. MATTH. 849

EXPOSITIO IN QUATUOR EuANGELIA.
    Admonitio Martianei. 861
    Expositio in Euangelium Matthei. 863
    ---In Euangelium Marci. 887
    ---In Euangelium Luce. 893
    ---In Euangelium Ioannis. 903
    Incipit capitulatio. 911
    Explicit passio. 912
    PICTURAE HISTORIARUM NOuI TEST. 915

DE ECCLESIASTICARUM RERUM EXORDIIS ET INCREMENTIS.
    Prefatio auctoris. 919
    CAPUT PRIMUM.---De exordiis templorum et altarium. 919
    CAP. II.---Qualiter religiones diuerse se inuicem imitate sint, et quid commune habuerunt, quid diuersum. 921
    CAP. III.---De profectu religionis Christiane. 922
    CAP. Iu.---In quas plagas celi, orantes uertantur. 922
    CAP. u.---De uasis que simpliciter signa dicuntur. 924
    CAP. uI.---Expositio nominum quorumdam sacris rebus adiacentium. 924
    CAP. uII.---Quomodo Theotisce domus Dei dicatur. 926
    CAP. uIII.---De imaginibus et picturis. 927
    CAP. IX.---De templis et altaribus dedicandis. 930
    CAP. X.---Quid fieri debeat in locis Deo consecratis. 931
    CAP. XI.---Quid item fieri non debeat. 931
    CAP. XII.---De orandi modis ac distantia uocum. 932
    CAP. XIII.---Quibus prosit cultus diuinus, et quibus non. 933
    CAP. XIu.---Iustas oblationes et magis uirtutes quam corporalia, munera Deum desiderare 934
    CAP. Xu.---De oblationibus ueterum. 935
     CAP. XuI.---De sacrificiis Noui Testamenti, et cur mutata sint per Christum sacrificia. 936
    CAP. XuII.---De uirtute sacramentorum, et cur ab eis criminosi suspendantur. 937
    CAP. XuIII.---Quid offerendum sit in altari. 938
    CAP. XIX.---Non ab aliis quam a ieiuniis communicandum. 939
    CAP. XX.---Quod alii rarius, alii crebius, alii quotidie communicandum dicant. 940
    CAP. XXI.---Utrum semel uel sepius in die offerre, conueniat et communicare. 943
    CAP. XXII.---De ordine misse et offerendi ratione. 943
    CAP. XXIII.---De tempore misse. 951
    CAP. XXIu.---De uasis et uestibus sacris. 951
    CAP. XXu.---De horis canonicis et genuum flexione. De hymnis, item et cantilenis, et incrementis eorum. 952
    CAP. XXuI.---De baptismi incremento et mersione, et causis baptizandorum. 957
    CAP. XXuII.---De decimis dandis. 961
    CAP. XXuIII.---De litaniis agendis. 962
    CAP. XXIX.---De aqua sparsionis. 963
    CAP. XXX.---De benedictione cerei. 963
    CAP. XXXI.---Comparatio ecclesiasticorum ordinum et secularium. 963
    DE SUBuERSIONE IERUSALEM. 965

WALAFRIDI OPERUM PARS SECUNDA.---HISTORICA.


uITA S. GALLI ABBATIS.
    Mabillonii obseruationes preuie. 975
    Prefatio auctoris. 975
    LIBER PRIMUS. 979
    CAPUT PRIMUM.---Quibus profectibus beatus Gallus a pueritia sub magisterio sancti Columbani usque ad sacerdotis profecerit dignitatem. 979
    CAP. II.---Qualiter sancti uiri, pro nomine Domini peregrinationem aggressi, ad Sigibertum regem peruenerint, et Luxouium ceperunt incolere. 979
    CAP. III.---Qua auctoritate beatus Columbanus Theodoricum regem corripuit, et quibus odiis eum Brunichildis de regno illo eiecerit, qualiterque ad Lotharium regem indeque ad Theodebertum cum suis peruenerit. 980
    CAP. Iu.---Quomodo, optione data querende habitationis, ad Tuconiam uenerunt, et quid ibidem gesserunt. 981
    CAP. u.---Aduentus eorum ad Willimarum presbyterum apud Arbonam, et humanitas eius, et Brigantii commemoratio. 982
    CAP. uI.---Ut eumdem locum adierint, et quid in conuentu populi beatus Gallus fecerit: qualiter oratorium restaurauerint, et quandiu ibidem constiterint. 983
    CAP. uII.---Quas demonum uoces Gallus audierit, et quomodo idem error abscesserit. 984
    CAP. uIII.---Machinatio et malitia incolarum aduersus sanctos uiros, et post preceptum ducis consilium discedendi. 984
    CAP. IX.---Qualiter, discedentibus ceteris, Gallus ob infirmitatem remanserit, quaque sedulitate a Willimaro presbytero receptus sit. 985
    CAP. X.---Insinuatio Hiltiboldi diaconi de loco solitarie habitationis, quam uir Domini desiderabat. 986
    CAP. XI.---Quomodo cum diacono desertum penetrans, optatum repererit locum sibique preelegerit, et de obedientia ursi. 986
    CAP. XII.---Ut demonum phantasmata, in specie mulierum ostensa, eodem loco sanctus pater depulerit. 988
    CAP. XIII.---Loci ipsius electio et serpentium discessio. 989
    CAP. XIu.---Qualiter locum eumdem ieiunio dedicauerit, et ad castrum regressus mortem episcopi cognouerit. 989
    CAP. Xu.---Quomodo ad ducem cum presbytero sit euocatus, et illuc ire nolens Retiam commearit, et a Ioanne diacono susceptus sit. 990
    CAP. XuI.---Qualiter, misso post uirum Dei presbytero, episcopi a rege directi filiam ducis liberare non ualentes ad regem cum confusione redierint, confesso demone beati Galli uirtutem. 991
    CAP. XuII.---Ut uir Dei per presbyterum ad ducem uenerit. 992
    CAP. XuIII.---Qualiter oratione et uerbo filiam ducis a demone liberauerit. 992
    CAP. XIX.---Qua ratione oblatum episcopatus honorem respuerit, et quomodo pauperibus dona ducis distribuerit, discipulum ad eleemosynam hortatus sit. 993
    CAP. XX.---Quo caritatis feruore Ioannem diaconum litteris euocatum instituerit. 994
    CAP. XXI.---Quibus uerbis ducis filia uitam beati Galli  et uirtutes enarrans, Sigiberti regis illi gratiam et solatium impetrauerit. 994
    CAP. XXII.---Quo consilio, eadem puella thalamos regis euadens, diuine se subdiderit seruituti. 995
    CAP. XXIII.---Quantum ex uiri Dei doctrina et exemplis supradictus Ioannes triennio profecerit. 996
    CAP. XXIu.---Quomodo beatus Gallus ab episcopali se promotione excusauerit in concilio principali. 997
    CAP. XXu.---Promotio et consecratio Ioannis supradicti, et cura quam postmodum sibi exhibuerunt. 998
    CAP. XXuI.---Ut transitum beati Columbani sanctus Gallus sicut prius per uisionem cognouerat, ita post discipuli legationem factam comperit. 999
    CAP. XXuII.---Miraculum tabule incremento monstratum. 1000
    CAP. XXuIII.---Qua ratione fratribus Luxouio uenientibus satisfecerit, et quam mirabili eos doni celestis ubertate refouerit. 1000
    CAP. XXIX.---Quomodo sanctissimus Pater inter edificationis studia apud Arbonam migrauit ad Dominum. 1002
    CAP. XXX.---Ut funeri eius Ioannes episcopus interfuerit et quemadmodum cognouerit non ibi eum debere recondi. 1003
    CAP. XXXI.---Debilis per uestimentorum sancti uiri munus acceptum sanatus. 1004
    CAP. XXXII.---Signa mortificationis eius post obitum deprehensa. 1004
    CAP. XXXIII.---Quomodo ab equis indomitis ad locum sepulture eius delatum sit. 1005
    CAP. XXXIu.---Miraculum in cereis ostensum. 1005
    CAP. XXXu.---Conclusio libelli. 1006
    LIBER SECUNDUS.---DE MIRACULIS POST MORTEM B. GALLI PATRATIS. 1006
    CAPUT PRIMUM.---Quomodo hostes sepulcrum B. Galli uiolauerunt. 1006
    CAP. II.---Qualiter Boso episcopus corpus eius reposuerit. 1008
    CAP. III.---Qua pena mulctati sint eiusdem loci uiolatores. 1008
    CAP. Iu.---Quo miraculo palla super lectum sancti incensa redintegrata sit. 1009
    CAP. u.---Miraculum misse auis. 1009
    CAP. uI.---De signorum sancti uiri multiplicitate. 1010
    CAP. uII.---Quomodo donarium sancto deferendum ab incendio sit reseruatum. 1010
    CAP. uIII.---Correctio eius qui caballum quem uouerat fraude retinuit. 1011
    CAP. IX.---Cera de furto oblata in lapidem conuersa. 1011
    CAP. X.---Pronuntiatio scriptoris de qualitate operis assumpti. 1011
    CAP. XI.---Quemadmodum Pippinus eumdem locum Othmaro cum priuilegio et donis commendarit. 1012
    CAP. XII.---Qualiter precauentibus uictoris incursum populis signum sit diuinitus datum. 1014
    CAP. XIII.---Qua animaduersione idem a sua presumptione sit repressus. 1014
    CAP. XIu.---Paralyticus cecus et surdus beati Galli meritis sanatus. 1015
    CAP. Xu.---Quomodo Othmarus ab iniquis primatibus sit afflictus. 1016
    CAP. XuI.---Qualiter eorumdem instinctu Sidonius episcopus eumdem locum inuaserit. 1016
    CAP. XuII.---Quod damnum in rebus suis pro eadem temeritate incurrerit. 1017
    CAP. XuIII.---Qua seueritate fratribus institerit, et quam turpiter decesserit. 1017
    CAP. XIX.---Miraculum in sagina porcorum exhibitum. 1018
    CAP. XX.---Qualiter deprehensi sint qui stabula incenderunt. 1018
    CAP. XXI.---Quomodo ille qui siluam publice incenderat correptus sit. 1019
    CAP. XXII.---Quam periurus uindictam pertulerit. 1020
    CAP. XXIII.---Quemadmodum inuocatus uir sanctus quemdam a nece liberauit. 1020
    CAP. XXIu.---Puella a demonio liberata. 1021
    CAP. XXu.---Miraculo olei defluentis anxietas increpata custodis. 1021
    CAP. XXuI.---Qualiter fugitiuus monachus reuocatus sit inuitus. 1022
    CAP. XXuII.---Fulmine deformatus, partim Rome, partim in hoc sancto loca sanatus. 1022
    CAP. XXuIII.---Surdus et mutus ibidem sanitati restitutus. 1023
     CAP. XXIX.---Furtum per uisionem indicatum. 1023
    CAP. XXX.---Qualiter ibi sanctimonialis femina brachia receperit. 1024
    CAP. XXXI.---Furtum in ferramentis factum quomodo sit denudatum. 1024
    CAP. XXXII.---Debilis reformatus. 1024
    CAP. XXXIII.---Quidam a periculo fastidii liberatus. 1025
    CAP. XXXIu.---Alter a ferri uinculis absolutus. 1025
    CAP. XXXu.---Pharus cum lampadibus mirabiliter seruata. 1025
    CAP. XXXuI.---Lucerne casu non lese. 1026
    CAP. XXXuII.---Qua medela medico periclitanti subuentum sit. 1026
    CAP. XXXuIII.---Puella a natiuitate ceca illuminata. 1026
    CAP. XXXIX.---Infirmus puluere sarcophagi et oleo recreatus. 1027
    CAP. XL.---Manus arrida puelle restituta. 1027
    CAP. XLI.---Cera quam rusticus ab ecclesia rapuit in lapidem conuersa. 1027
    CAP. XLII.---Mutus uocis officio muneratus. 1028
    CAP. XLIII.---Puer contractus a debilitate liberatus. 1028
    CAP. XLIu.---Paralytica sanitati restituta. 1028
    CAP. XLu.---Ceca illuminata. 1029
    CAP. XLuI.---Candela celitus incensa. 1029
    CAP. XLuII.---Scotus a multiplici debilitate curatus. 1029
    CAP. XLuIII.---Conclusio auctoris. 1030

uITA S. OTHMARI ABBATIS SANGALLENSIS.
    Mabillonii obseruationes preuie. 1029
    Incipit uita. 1031
    CAPUT PRIMUM.---Quomodo uir Dei Othmarus pro sanctitate uite cellule sancti Galli sit prelatus, et regia auctoritate regularem inibi uitam instituerit. 1033
    CAP. II.---Qua conuersationis sancte perfectione nituerit. 1033
    CAP. III.---Quantam in pauperes misericordiam habuerit. 1034
    CAP. Iu.---Qualiter a quibusdam iniquis pro zelo iustitie quo feruebat multis affectus sit contumeliis. 1035
    CAP. u.---Quam in obiectione ficti criminis modestiam tenuerit, et qua accusator eius pena multatus sit. 1036
    CAP. uI.---Quomodo inter arcta custodie claustra uitam finierit. 1036
    CAP. uII.---Qualiter post multum temporis corpus eius sine corruptione repertum sit. 1037
    CAP. uIII.---Quam mirabiliter in translatione corporis eius tempestas sedata sit. 1037
    CAP. IX.---De abundantia potus celitus subministrati, et ubi corpus eius post translationem sit tumulatum. 1038
    CAP. X.---Mutus et surdus ad sepulcrum eius est curatus. 1038
    CAP. XI.---Quomodo lux in eodem loco celitus data apparuerit. 1039
    CAP. XII.---Quidam ibidem casu desperatus quam facile conualuerit. 1039
    CAP. XIII.---Contractus sanitati restitutus. 1040
    CAP. XIu.---Terra in lapidem conuersa. 1040
    CAP. Xu.---Clerico quidam manus restitute. 1041
    CAP. XuI.---Quomodo idem sepulcrum in destructione basilice illesum permanserit, et qualiter in altum locum reliquie uiri sancti translate sint. 1041
    CAP. XuII.---Que ostensio in eodem oratorio cuidam fratri manifestata sit. 1042
    uITA S. BLAITMAICI ABBATIS. 1043

uITA S. MAMMAE MONACHI.
    Strabi prefatio. 1047
    Oratio eiusdem. 1047
    CAPUT PRIMUM.---Patria et pueritia uiri sancti. 1047
    CAP. II.---Qualiter tempore persecutionis solitudinem duodecennis cum pecoribus petierit, et quid ibi fecerit. 1048
    CAP. III.---Quomodo in campum a Domino uocatus uirgam et Euangelium inuenerit. 1049
    CAP. Iu.---Quemadmodum ex precepto domum in monte construxerit, et a siluicolis sit gregibus honoratus. 1049
    CAP. u.---Ut agrestia cum mitibus mulgens et caseos pauperibus tribuens apud presidem sit delatus. 1049
    CAP. uI.---Qua missos presidis humanitate susceperit. 1050
    CAP. uII.---Qualiter concursu agrestium territos de se sit consolatus; in quo de nominis eius diuersitate. 1050
     CAP. uIII.---Quomodo, admonente Dei spiritu, leonem, qui se sequeretur uocauerit. 1051
    CAP. IX.---Quemadmodum Cesaream ueniens presidi innotuerit. 1051
    CAP. X.---Quibus responsis presidi, confessionem magicarum artium querenti, obuiauerit. 1052
    CAP. XI.---Quibus itidem blanditias presidis obuiationibus confutauerit. 1052
    CAP. XII.---Ut suspensus equuleo uerbera se non sensisse confessus sit. 1053
    CAP. XIII.---Qualiter acrius tortus celesti allocutione sit confortatus. 1053
    CAP. XIu.---Quomodo preses caminum instrui preceperit, sanctumque carcere manciparit. 1054
    CAP. Xu.---Quemadmodum ingressus carcerem, pauerit ibi reclusos. 1054
    CAP. XuI.---Ut uincti effugerint presesque cum Mammete pro immolando sermonem habuerit. 1055
    CAP. XuII.---Qualiter in camino Deo gratias retulerit se ab igne ledi non posse. 1055
    CAP. XuIII.---Quomodo preses incendium renouarit, intactumque audiens ipsum arcessiuerit. 1056
    CAP. XIX.---Quemadmodum educto preces, et magica neganti feras promiserit. 1056
    CAP. XX.---Qualiter ursa uel pardus non penas ei sed honorem intulerint. 1057
    CAP. XXI.---Quomodo capto ad interficiendum cum leone, ille quem prius uocauerat ueniens, uocem sit imitatus humanam. 1058
    CAP. XXII.---Qua seueritate ianuis clausis Iudeos gentilesque prostrauerit. 1059
    CAP. XXIII.---Quemadmodum sanctus Mammes leonem mire superauerit crudelitatis. 1059
    CAP. XXIu.---Qualiter populo lapidatus illesus permanserit. 1060
    CAP. XXu.---Quomodo uoce uocatus superna pro inimicis deprecatur in pace. 1060
    CAP. XXuI.---Quod ceteros sanctos non solum uita, sed et uirtutibus equi parauerit. 1061
    Strabi hymnus in natalem sancti Mamme. 1062

WALAFRIDI OPERUM PARS TERTIA.---CARMINA.


DE uISIONIBUS WETTINI.
    Prefatio. 1063
    LIBER PRIMUS. 1065
    De Erbaldo et eius electione in abbatem. 1067
    De uettino et eius etate uisio demonum armatorum. Angelus demonem fugat, orationes poscit uettinus. Angeli consolatio et consilia. 1068
    Sacerdotum prauorum pene. 1070
    Apostrophe ad sacerdotes. Monachorum cruciatus. De episcopo opem mortuo negante. Torquetur Carolus Magnus ob impuram libidinem, inter electos tamen annumerandus. uite comitum descriptio. 1071
    Sanctorum preces pro fidelibus. uisiones sanctorum defunctorum. De martyrum et uirginum sede. Angeli oratio ad Wettinum. Responsio Wettini. De angelo custode. Recedit a uitiosis. 1074
    Monita pro monachis; precepta paupertatis seruanda. 1077
    In uiduas abbatissas. Alia precepta angeli, pestis causa. Geroldi comitis mors beata. 1078
    Wettinus que uiderat refert et scribi iubet. uarii scriptores uisionum Wettini. 1080
    De morte Wettini ad Grimuldum capellanum. 1082
    DE SINGULIS FESTIuITATIBUS ANNI. 1083
    HYMNUS DE NATALI DOMINI. 1085
    HYMNUS DE AGAUNENSIBUS MARTYRIBUS. 1085
    DE MARIA uIRGINE. 1089

uERSUS IN AQUISGRANI PALATIO EDITI.
    De imagine Tetrici. 1089
    De libro Machabeorum priore. 1092
    De sancto Gallo. 1093
    De Lotharii imperatore. 1093
    De Ludouico rege. 1093
    De Pipino rege. 1093
    De Iudith imperatrice et Carolo Augustorum filio. 1093
    De Hilduino archicapellano. 1094
    De Emharto magno Eginhardo. 1094
    De Grimaldo magistro. 1094
     Ad Iudith imperatricem. 1095
    Ad eamdem de quodam. 1096
    Ludouico imperatori. 1096
    Iudith Auguste. 1097
    De osse damule per quod arbuscula creuit ad imperatorem Ludouicum. 1097
    Ad Carolum iuuenem. 1097
    Hilduino seniori. 1098
    Heribaldo episcopo. 1098
    Ad Luitgerum clericum. 1099
    Item ad ipsum. 1099
    Ad Ludouicum clericum. 1099
    Ad Bodonem hypodiaconum. 1099
    Ad Gotabertum Italicum. 1100
    Ad Thomam preceptorem palatii. 1100
    Ad Conradum comitem. 1100
    Ad Ruadbernum laicum. 1100
    Ad Adalheidam. 1102
    Fabula admonitoria ad quemdam. 1103
    Similitudo impossibilium. 1103
    Epitaphinm Werdonis. 1103
    In ecclesia monasterii quod rura uocatur. 1104
    In hymno trium puerorum. 1105
    uersus in quodam mantili. 1105
    Ad episcopum Ferend. 1106
    Ad alium episcopum. 1106
    Aliud epigramma. 1107
    Ad amicam. 1108

uERSUS DE REBUS DIuERSIS.
    Ad Hebonem archiepiscopum Rhemensem. 1108
    Ad Degan chorepiscopum Treuirensem. 1108
    Idem ad eumdem. 1109
    Aenigma. 1109
    Drogoni episcopo Metensi. 1109
    Ad Modoinum episcopum. 1111
    Idem ad quemdam. 1112
    Ad Agobardum episcopum Lugdunensem. 1112
    Ad Rabanum Maurum abbatem Fuldensem magistrum suum. 1112
    Ad eumdem pro calceamentis. 1113
    Ad eumdem pro seruitore dando. 1113
    De quinque partibus rhetorice. 1113
    Ad Wenibertum abbatem. 1113
    Ad Sigimarum modo abbatem. 1113
    Ad magistrum Tattonem. 1114
    De carnis petulantia. 1114
    Ad Lipharium monachum. 1115
    Ad Altgerum monachum Elahwang. 1115
    In persona cuiusdam monachi ad abbatem suum. 1115
    Gotescalcho monacho, qui et Fulgentius. 1115
    De quodam somnio ad Erluinum. 1117
    Incipit psalmus. 1117
    Oratio Dominica. 1117
    Aliud. 1118
    uersus Thalie ad eumdem. 1119
    In basilica sancti Petri et Pauli. 1119

WALAFRIDI STRABI HORTULUS.
    Canisius lectori. 1119
    Prefatio auctoris. 1121
    I.---Culture initium. 1121
    II.---Saluia. 1122
    III.---Ruta. 1122
    Iu.---Abrotonum. 1123
    u.---Cucurbita. 1123
    uI.---Pepones. 1124
    uII.---Absynthium. 1124
    uIII.---Marrubium. 1125
    IX.---Feniculum. 1125
    X.---Gladiola. 1125
    XI.---Libisticum. 1125
    XII.---Cerefolium. 1125
    XIII.---Lilium. 1126
    XIu.---Papauer. 1126
    Xu.---Sclarea. 1126
    XuI.---Mentha. 1126
    XuII.---Pulcium. 1127
    XuIII.---Apium. 1127
    XIX.---Bettonica. 1127
    XX.---Agrimonia. 1128
    XXI.---Ambrosia. 1128
    XXII.---Nepeta. 1128
    XXIII.---Raphanus. 1128
    XXIu.---Rosa. 1128
    Dicatio opusculi. 1130

 APPENDIX AD OPERA WALAFRIDI.
    SERMO IN FESTO SANCTORUM OMNIUM. 1130
    CARMEN DE S. MICHAELE. 1130
    EPITAPHIUM GEROLDI COMITIS. 1130

uITA METRICA SANCTI LEODEGARII.
    I.---Prologus. 1131
    LIBER PRIMUS.---uITA SANCTI LEODEGARII MARTYRIS. 1131
    II.---De ecclesiastici anni uicibus. 1131
    III.---S. Leodegarii laus, ac pia uatis adprecatio. 1133
    Iu.---S. Leodegarii ortus nobilis, et pueritia studio florens. 1133
    u.---S. Leodegarius archidiaconus et abbas. 1133
    uI.---Leodegarius a palatio ad sedem Augustodunensem euehitur. 1134
    uII.---Hildericus rex, curante Leodegario, in solium sublimatur, ac Ebroinus exsulatur Luxouii: qui locus perinde describitur. 1135
    uIII.---Leodegarius regni gubernacula suscipit. 1135
    IX.---Presul in suam ciuitatem cum rege reuertitur uiteque periculum obit. 1136
    X.---Inuidie locum cedens, Leodegarius se Luxouii recepit, ac paulo post in urbem suam reuocatur. 1136
    XI.---Dum ciues Leodegarium ouantes excipiunt, Ebroinus nouas fraudes molitus, palatio redintegratur. 1137
    XII.---Ebroinus per cuncta nefanda tyrannice grassatur Leodegariumque opprimendum statuit. 1138
     XIII.---Augustodunum armis obsidetur. 1138
    XIu.---Leodegarius, dire excecatus, iterum in monasterio per biennum includitur. 1139
    Xu.---S. Garinus, Leodegarii frater, lapidibus obrutus, martyrii gemmis decoratur. 1139
    XuI.---Leodegarius uariis tormentis afficitur, ac Waningo custodiendus traditur. 1140
    XuII.---Leodegarius, instigante Ebroino, a dignitate spoliatur et damnatur. 1141
    XuIII.---Quomodo beatus uir, uel ante martyrium celesti lumine donatur. 1142
    XIX.---Ultima sancti martyris, passio ac uictoria. 1143
    LIBER SECUNDUS.---DE SANCTI LEODEGARII MIRACULIS. 1143
    I.---De miraculis sancti martyris ante eius corporis eleuationem. 1143
    II.---Ebroino nuntiantur miracula, eiusque inuidia multiplicantur. 1145
    III.---Oritur tres inter episcopos de sancto martyre leuando disputatio. 1146
    Iu.---Quanta miracula per translationem sacri corporis, Pictauium usque peracta. 1147
    u.---Tot prodigia ac precipue in agro Pictauiensi, quot uix sermo explicare queat. 1148
    uI.---De miraculis in Pictauiensi urbe patratis. 1149
    uII.---Quibus miraculis ea quam olim Leodegarius rexerat S. Maxentii cellula illustratur. 1150
    uIII.---Summa precedentium miraculorum sylloge ac tumuli delineatio. 1151




FINIS TOMI CENTESIMI DECIMI QUARTI.
