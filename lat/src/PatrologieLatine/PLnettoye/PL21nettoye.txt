
PATROLOGIAE TOMUS XXI.

RUFINI / PELAGII / CeLESTII / IULIANI / ANIANI

TOMUS UNICUS


EXCUDEBATUR ET uENIT APUD EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1849


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE I.-P. MIGNE, CURSUM COMPLETORUM IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS XXI.


RUFINI,

HAERETICORUMQUE

PELAGII,



CeLESTII,



IULIANI

ET

ANIANI



TOMUS UNICUS


EXCUDEBATUR ET uENIT APUD EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1849


uolume title page
TYRANNII

RUFINI

AQUILEIENSIS PRESBYTERI

OPERA OMNIA

QUAE DE SUO ELUCUBRAuIT, COLLECTA, ORDINATE DISPOSITA, AB ALIENIS SEIUNCTA, AUCTA, ET AD MSS. CODICES QUAMPLURIMOS NECNON uETUSTIORES EDITIONES CASTIGATA, NOTIS ATQUE OBSERuATIONIBUS CONTINENTER ILLUSTRATA, STUDIO AC LABORE DOMINICI uALLARSII, uERONENSIS PRESBYTERI, NOuISSIME RECENSUIT, CORREXIT, EDIDIT I. -P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITOR. ACCEDUNT

PELAGII,



CeLESTII,



IULIANI

ET

ANIANI

HAERETICORUM

SCRIPTA QUAE SUPERSUNT,

HIC TANTUM MEMORATA, ALIBI A NOBIS EDITA.

TOMUS UNICUS.
uENIT 8 FRANCIS GALLICIS

EXCUDEBATUR ET uENIT APUD EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1849


ELENCHUS OPERUM QUAE IN HOC TOMO XXI CONTINENTUR. RUFINUS.

De Benedictionibus Patriarcharum libri duo. 	col. 295
Commentarius in symbolum apostolorum. 	335
Historia monachorum. 	387
Historie ecclesiastice libri duo. 	461
Apologie in S. Hieronymum libri duo. 	541
Apologia altera ad Anastasium papam. 	623



OPERA RUFINO ASCRIPTA.
Commentarius in LXXu psalmos. 	633
Commentarius in Osee, Iel et Amos. 	939
uita S. Eugenie. 	1105
Libelli duo de fide. 	1123



PELAGIUS, IULIANUS, CeLESTIUS ET ANIANUS.

Horum hereticorum memorantur tantum opera alibi a nobis edita.	

Ex typis MIGNE, au Petit Montrouge.





Main uolume text





ANNO DOMINI CCCCX.
RUFINUS AQUILEIENSIS PRESBYTER.





NOTITIA EX SCHeNNEMANNO [* 17Kb]

.



§ 1. uita.


Cognomen diuersissime scribi solet Toranus, Turranius, Tyrannius. Annus natalis eius a Blondello scriptus est 345. Fontaninus, quem nos in adumbranda huius doctoris uita potissimum sequemur [a 1Kb] , nullum definire audet, Concordiam tamen patriam tribuit, cuius rationes non magis expeditas esse quam anni natiuitatis de Rubeis censet. Adulta etate Aquileiam se contulit, monastice uiuendi regule in monasterio quod Athanasii institutionibus primordia debebat nomen daturus, ibique post aliquot temporis spatium litteris et fidei Christiane formulis addiscendis consecratum baptizatus est a Chromatio presbytero, digniorem forte tunc inter Aquileiensis Ecclesie presbyteros locum tenente, ministrante  archidiacono Iouino et susceptore Eusebio diacono, qui antea catechesi illum imbuerat [b 1Kb] . Intra hoc tempus cum S. Hieronymo, qui et ante iter in Gallias aliquantisper in eodem monasterio commoratus esse uidetur, et post reditum ibidem substitit, arctam amicitiam contraxit mutue uirtutis contemplatione  et amore innutritam et animis offciosissimis conglutinatam. Sed antequam baptismum Rufinus susciperet, hic in Orientem profectus est, cuius uisendi desiderio etiam Rufinus flagrabat. Opportune igitur accidit ut S. Melania, nobilis Romana, Hierosolymam proficiscendi consilium cepisset, cui comitem se eodem quo baptizatus erat anno Rufinus adiunxit. Roma anno 371 relicta, Alexandriam anno 372, uiuente adhuc Athanasio, applicuerunt. Hinc monachos Aegypti inuisit Rufinus, cuius nuntium semel iterumque ad se in eremum perlatum Hieronymus in Aegypto moranti significat [c 1Kb] . Et cum Ariani, Athanasio mortuo, duce Lucio Alexandrine sedis inuasore, nefanda immanitate et omni facinorum genere in orthodoxos Alexandrie et per eremum seuirent,  ipsum quoque furentis tempestatis calamitas feriit [d 1Kb] . Tandem, sex mensibus in Aegypto cum Melania transactis, cum eadem monachos confessores exsilio mulctatos in Palestinam comitatus est, ubi illi quidem circa Diocesaream consederunt. Melania breui post anno 373, post u Cal. Apriles, ut Fontanino  placet [a 1Kb] , Hierosolymam contendit, Rufinus autem Alexandriam repetiit, ibique sex annos in consortio et institutione Didymi et aliorum tunc Alexandrie florentium doctorum uersatus est, Origenisque ingenium adamare cepit, tametsi non omnem eius doctrinam amplexatus uideri debet. Rediit Hierosolymam, si cum Fontanino calculum ponere institueris, anno 377; hic enim sextus currebat a primo eius in Aegyptum aduentu [b 1Kb] , rediitque eo animo, ut totum se deinceps uite monastice traderet, cellulasque inhabitauit in monte Oliueti, que ab aliis etiam quamplurimis monachis frequentabantur. Hierosolymis in uarias adiacentes regiones ad uisendos eximios uiros excurrit, fortasse etiam Alexandriam iterum cum Melania, quam circa idem tempus Aegyptum tetendisse  constat. Dein plures annos cum Melania in omnis generis hominibus illuc pietatis causa aduentantibus liberaliter excipiendis impendit. Interea Hieronymum ipsum et amicos ueteri ac diuturna necessitudine copulatos mutuoque alterius uidendi desiderio, dum propius inuicem admouerentur, suspensos, mira quedam casuum et euentuum connexio identidem distraxit, non aliter ac si occulta aliqua uis hac ipsa diuisione animorum coniunctioni prospexisset, quam ruptam iri ipsorum congressibus presentiret. Nam cum primum in Palestinam Rufinus aduentasset, adhuc in eremo degebat Hieronymus, sed litteras amicitie ueteris, quam Aquileie olim strinxerant, testes anno 373 estate media ab Hieronymo scriptas ibidem recepit.  Dum in Aegypto litteris operam nauaret Rufinus, aliquandiu Antiochie Hieronymus substiterat, unde Constantinopolim profectus erat eo ipso tempore quo fortasse Rufinus ad breue tempus, si Rubeo assenseris, Palestinam repetierat. Reuerso denique anno 385, post tres annos integros Rome traductos. Hieronymo, nullum est dubium quin Hierosolymis obuiam sibi facti pristine pietatis ac officiorum memoriam instaurauerint, nunc ad breue tantum duraturam.

Prima discordie semina inter ipsos sparsit Aterbius quidam, qui Hierosolymam perlatus Rufinum tanquam Origenis commenta sectantem carpsit, eademque criminatione Hieronymum tanquam Rufini amicum et Origenis laudatorem traduxit. Tunc primum  alienatior a Rufino factus est Hieronymus. Mox  uterque in causam Epiphanii Salaminis episcopi et Ioannis Hierosolymitani inuoluitur. Nam  Hieronymus non solum ut respuere se Origenis hereses omnibus testatum faceret, S. Epiphanio  adhesit, sed per monachos etiam Bethleemiticos, quod monasterii unius conditor esset Epiphanius, in partes eius pertrahebatur. Rufino autem, cui per septem fere annos cum Ioanne familiaris consuetudo intercesserat, quique ab eodem haud dubie presbyter ordinatus erat, non temere licebat ab eo reuelli. Litigatum est utrinque animis infestis, aliis alia suppetente irascendi causa. Nam Epiphanius tanquam Origenistam Ioannem insectari; Ioannes ordinatione Pauliniani fratris Hieronymi in presbyterum ab Epiphanio in parecia sua facta iuri suo inique detractum esse, urgere; Hieronymus non uanam omnino  fuisse suspicionis de Origenis heresi in se ex familiaritate cum Rufino aliquando subnate causam stomacari, idque impense dolere, quod hominem amicitia sit prosecutus, qui occulte heresibus desponsum habuisset animum. Addita est indignationi huic fomes epistola ab Epiphanio de ordinatione alieno loco a se facta ad Ioannem Hieros. scripta, quam Hieronymus in Eusebii Cremonensis Greci sermonis ignari gratiam inque priuatos usus ut homini in monasterio suo uersanti latinam reddiderat, sed que furto ablata ad Rufinum peruenerat eique occasionem dederat in interprete si non malignitatem reprehendere, certe desiderare ueritatem. Hieronymus autem egrius hoc pati, quod Rufinus hereseos ac dogmatum peruersionis insimulatus nichil respondere  ausus sit: interpretem laceraret, de syllabis calumniaretur et totam defensionem sui putaret, si tacenti detraheret. Interclusus erat ad animos reconciliandos aditus, cum pro se quisque penam ab altero posceret, et dolum sibi a conciliaturis metueret. Hinc frustra a Theophilo Alex. et Archelao Palestine comite pax inter eos tentata, inseditque per triennale spatium hic rancor animis [c 1Kb] . Quo auctore tandem extinctum sit diuturnum illud dissidium, haud liquet. Id constat, Hieronymum ac Rufinum more solemni in Anastasi, templo Hierosolymitano, post sacrificium misse in gratiam rediisse, illumque Rufinum nullius erroris compertum agnouisse.

Pace reuocata, reuertendi in Occidentem cura Rufinum  inuasit. Profectus est a. 397, mense Augusto uel Septembri. Discedentem Hieronymus pace inuicem data et accepta prosecutus est [d 1Kb] . Romam non  continuo appulit, sed ad monasterium Ursei Abbatis in loco Pineti, in agro Romano deuertit. Ibi tum plurimi rerum Orientalium curiosi et scriptorum auidi circumsteterunt, percontantur, narranti auscultant, postremo, ut Greca Latine sibi legenda reddat, flagitant. Erat inter hos ipse abbas Urseius, cui percontanti quenam in Oriente monachorum esset obseruatio, que instituta seruarentur, cum respondisset, Basilii, efflagitari se ab eo magnam ab Occidentalibus gratiam ei habitum iri pollicente siuit, ut Latinitate eam donaret. Similiter Macarius, monasterii istius monachus, ut Fontanino uisum, seu Rome degens, ut Rubeus contendit [a 1Kb] , Pamphili Apologiam Origenis ab eo impetrat, quam Rome, quo a 397 exeunte uel ineunte 398 se contulerat, transtulit, addito de  suo pro fide sua uindicanda libello de Adulteratione librorum Origenis. Cumque in Pamphili Apologia Origenis libros de Principiis identidem laudari obseruasset Macarius, iterum Rufinum rogauit ut Romanis auribus accommodaret. Nec in hoc quidem, quanquam preuideret quantum sibi inuidie conflaturus esset hac obsequendi facilitate, morem ei gerere recusauit, sed primum duo priores edidit atque in prefatione haud dixerim bona fide an inuidie declinande causa. Rufini auctoritatem pretendit, quod in prefatione ad homilias duas Origenis in Canticum canticorum tam magnifice de auctore locutus esset, ut cuiuis legendi eius desiderium commoueret et plurima se ipsum posthac translaturum promisisset. Interea euenit quod metuerat. Ingentes  per totam urbem rumores suborti, estusque plane in turbinem editis duobus posterioribus libris cessit. Sed quod longe peius Rufino accidit, Pammachius et Oceanus, schedas Rufini imperfectas et nondum expolitas, ut forte de manu exciderant, ad Hieronymum tacito auctoris nomine, ut postmodum ille contendit, transmiserant. Simul nouam librorum de Principiis uersionem ab eo expetunt. Eodem tempore Rufinus, nuntio de obitu matris accepto, Aquileiam proficisci instituit: ad Hieronymum id perscripsit litterisque formatis a papa Siricio acceptis uia mediterranea per Mediolanum eo contendit [b 1Kb] . Aquileie imprimis consuetudine et beneuolentia Chromati episcopi recreatus est. Num uero ab eodem Aquileiensi Ecclesie aggregatus sit, cum a Ioanne Hierosolymitano presbyter  monastice professionis esset ordinatus, nemo pro certo affirmauerit. Interea littere Hieronymi, quibus Rufinianis respondebat, a Pammachio et Oceano intercepte erant; alias, quas ad ipsos dederat, in quibus Rufini prefationem refutabat et alienum se ab Origenis dogmate testabatur, una cum noua librorum de Principiis uersione, Rome circumferebant. Ab Aproniano Aquileiam transmisse ad respondendum Rufinum permouent, cui responsioni ab an. 399 usque ad an. 401 insudauit. Carptim ei ab  amicis speculatoribus, que Rufinus procuderat, transmissa erant, et uixdum absoluta ea et Aproniano inscripta cum amicis qui Hieronymi maxime uerbis lesi erant, Rufinus communicauerat: cum duo iam illius Apologie libri contra tria istius uolumina nondum plena, sed summatim tantum accepta prodeunt. Horum exemplar Aquileiam per negotiatorem transeuntem perlatum biduoque tantum concessum breuem Rufino responsionem extorsit [c 1Kb] . Simul integros Apologie libros Hieronymo legendos mittit. Reddita fuisse uidentur an. 402. Eodem certe anno, mense Martio uel Aprili, tertium Apologie librum Hieronymus effudit, licet pridem a Chromatio esset commonefactus ut contentioni Christianorum animos offendenti silentio finem imponeret. Quid  quod ad Augustinum adeo tanquam moderationis sue testem postremam hanc Apologiam misit, Rufiniana maledicta, quo nomine eius Apologiam uocat, in Africa studio ipsius dudum perlata esse ratus. Ad que ille, »nescire se que scripta maledica super nomine eius Africam peruenerint, contabuisse autem dolore, et timore obriguisse legentem que illis maledictis respondisset: exanimatum iri si in manus suas forte uenirent, que a Rufino tam effrenata libidine in se iacta nuntiasset.« Cum an. 400 Theophilus Alexandrinus episcopos ad exstirpandam heresim prouocasset; Anastasius etiam et, impulsu eius, Mediolanenses et Aquileienses episcopi Origenis dogmata damnarant. At Anastasius, cui, cum ipse Romam proficisci non potuisset, breuem fidei sue Apologiam Rufinus miserat,  eius causam a causa Origenis plane diuersam deprehendit, testatus id in litteris ad Ioannem Hierosolymitanum datis; in quibus, cum aperte Origenem damnasset, Rufinum tunc demum se damnare scribit, si assensum istis que interpretatus sit prebuerit, quod ad Dei, non hominum iudicium censet remittendum. Nihilominus in extrema epistola procul se a communione sua habere Rufinum significat, et hanc ipsam epistolam cum altera, que periit, in rem suam interpretatus erat Hieronymus, unde neutram pro uera agnoscere uoluit Rufinus. Tandem, reducta celi serenitate, totus scribendis aut de Greco traducendis libris uacauit, plurimamque partem scriptorum intra septennium, quod adhuc Aquileie transegit, confecit. Aquileia  an. 408 relicta, in monasterium Pineti iterum concessit, ibique alterum de Benedictionibus patriarcharum librum, quem Paulino post primum Aquileia ipsi transmissum pollicitus erat, absoluit, Romam deinde perrecturus. Ingruentibus autem Rome barbaris, profugo Piniani cetui adiunctus eodem anno in Siciliam transfretauit. Ibi in conspectu uastate cum ceteris regionibus ab Alarico Calabrie aliquot Origenis libris, homiliis scilicet in Numeros, quas Donato alicui inscripsit, et Cantico canticorum, in  Piniani gratiam, extremas uires insumpsit, tandemque animam in amicorum complexibus anno 410 reddidit.



§ 2. Scripta.

Longe maxima pars operum Rufini uersionibus librorum Grecorum Latinis conficitur. Que de suo scripsit exiguo numero constant. Utriusque autem generis elenchum, quemadmodum a Fontanino, qui de iis accuratius egit, concinnatus est, dabimus.


I. OPERA SINCERA.---1. Scripta propria.

    Dissertatio de Adulteratione librorum Origenis.
    Benedictionum XII patriarcharum explanatio.
    Apologia, seu Inuectiuarum libri duo aduersus  Hieronymum.
    Apologia pro fide sua ad Anastasium pontificem.
    Historie ecclesiastice libri duo, scilicet X et XI post Historiam Eusebianam.
    Historia eremitica, siue uite Patrum uulgo sub Hieronymi nomine edite.
    Explicatio Symboli.




2. uersa e Greca in Latinam Linguam.

    Basilii Magni Regula.
    Eiusdem Homilie octo.
    Liber unus Apologie Pamphili pro Origene; in quo Sententie aduersus Mathematicos.
    Origenis libri quatuor .
    Eiusdem Homilie XuII in Genesin.
     ------XIII in Exodum.
    ------XuI in Leuiticum.
    ------XXuIII in Numeros.
    ------XXuI in Iosue.
    ------IX in Iudices.
    ------I in I librum Regum.
    ------Iu in Cantica canticorum.
    ------Tomi Xu in libros decem distincti in Epistolam D. Pauli ad Romanos.
    Gregorii Nazianzeni opuscula decem, nempe:
    Apologetici liber unus. De Epiphaniis. De Luminibus. De Fide liber unus. De Nicena Fide, Pentecoste et Spiritu sancto. De Semetipso ex Agro reuerso. De Dictis Hieremie. De Reconciliatione et Unitate Monachorum. De Grandinis uastatione. De  Arianis.
    Sixti Pythagorei Sententie.
    Euagrii C. Sententie ad monachos.
    Eiusdem Sententie de Apathia.
    ---liber ad uirgines.
    Clementis Romani Recognitiones.
    Eusebii Historie ecclesiastice libri decem.
    Anatolii Alexandrini Canon paschalis.




II. SUPPOSITITIA et ALIENA.

    uersio Origenis Homiliarum in Lucam non Rufini, cui ascribitur, sed Hieronymi.
     uersio Iosephi operum, non Rufini, sed Ambrosii.
    Commentarii in LXXu priores Dauidis psalmos.
    ---in Oseam, Ielem, Amos.
    uita sancte Eugenie.
    Libellus de Fide breuior.
    Libellus de Fide fusior.




III. DUBIA.

    Origenis Homilie uII in Mattheum.
    ---Homilia I in Ioannem.
    Eiusdem de Maria Magdalena.
    ---de Epiphania Domini; in Latinum conuerse.

Iu. DEPERDITA.
    Epistola ad Hieronymum, in qua huius prima Apologia  confutatur.
    Epistole ad Aniciam Falconiam Probam.
    Librorum aliquot e Latino in Grecum sermonem conuersio.





§ 3. Editiones.

Iniqua plane auctoris optimi et scriptorum eius, maxime ex quo arte typographica libri multiplicari et ornari consueuerunt, fortuna fuit. Nam in communi illa, que uersus finem seculi Xu obtinebat, librorum ecclesiastici potissimum argumenti imprimendorum emulatione, in qua uix pauci fuerunt insigniorum auctorum, quibus non honos suus habitus esset, solus Rufinus tamen exsors et absque munere mansit. Atque ut collectiones taceam, quarum una demum eaque et manca et supposititiis libris interpolata  exeunte seculo XuI facta noscitur, ne singulis libellis quidem uel hoc uel sequentibus seculis opera aliqua impensa est. Ex quo autem a. 1580 Laurentius de la Barre opuscula quedam Rufini protulit, uno amplius et dimidio seculo cessatum fuit, donec celeber Hieronymi editor Dominicus uallarsius noue et integre editioni manum admoueret, cuius tomus I uerone 1745 prodiit, alter uero etiam nunc, quantum quidem nobis compertum, desideratur [* 1Kb] . Minus inuidie uersionibus eius Latinis scriptorum Grecorum adhesit, que et ab initio pene apud Occidentales Greci sermonis ignaros magni estimate sunt, et recentiori etate beneuolentiores experte sunt Christiane sapientie studiosos.  Quid quod tanta in eum insolentia usa fuerit fortuna, ut Historia eius eremitarum sub Hieronymi ipsius nomine uigesies et amplius intra seculum impressa et in complura aliarum linguarum idiomata translata sit. Que cum ita sint, in recensendis operum Rufini editionibus ita pergemus, ut primum que collectionibus comprehensa fuerint uel ex propriis eius scriptis aut perperam ei tributis cum singulatim excusa, tum aliorum operibus permista habeantur, deinde Historie ecclesiastice itemque eremitice eorumque, que de Greco uertit, editiones referamus.


SAEC. Xu.


1468. Oxonii, in-4o . B. Hieronymi exposicio in Symbolo apostolorum ad papam Laurentium. Impressa Oxonie et finita anno Domini MCCCCLXuIII 17 die Decembris. Liber decantatus propter origines rei typographice in Anglia, de quo pluribus Maitt. Ann. typ. t. I, pag. 279. Specimen litterarum sistit Ames typogr. Antiquities, p. 437. Middletonus quidem uitium typographicum subesse et omisso altero X, 1468 pro 1478, excusum nichil Caxtoni glorie, qui primus artem typographicam in Anglia exercuisse fertur, detrahere debere censuit. uid. The Substance of his Diss. on the Origin of Printing in England in Two Essays on the Or. of Print., ed. 2, Lond. 1776, in-8o. Sed licet assentientes haud paucos,  attamen et aduersarios reperit, inque his grauissimum Meermannum in Ep. ad Andr. Coltée Ducarel. inserta Origg. typogr., indeque in Suppl. to the Origin of Printing, 1781, in-8o, p. 236 sqq.

1470. Rome, ap. Sweynh. et Pannartz, fo. Exposicio in Symbolum cum priore uolumine Epistolarum Hieronymi. Assignatur etiam huic anno a nonnullis ueluti Caueo, Ittigio, et aliis editio Operum Rufini Rome facta, sed huiusmodi editio merum figmentum est, a quo lectores sibi cauere debent. Auctor fuit Labbeus in Noue Bibl. ms. Suppl., p. 340, hanc editionem tanquam existentem in Bibl. Reg. Paris. laudans. Unde Maitt. Ann. t. I, p. 298, ex eoque plures deinceps bona fide descripserunt. At uero in Catalogo dicte Bibl. nullum de ea uestigium reperias  nec ab alio perito et curioso harum rerum indagatore usquam uisa intelligitur. Facile autem conieceris Labbeum editione precedente Symboli cum epistolis Rufinianis inductum esse, ut editionem Operum Rufini statueret, que partem illorum licet minimam in fronte gereret; cuius quidem opinionis astipulatorem habes Fontaninum. Fortasse catalogus imperite confectus eum decepit.

1498. Oxonii, in-8o. B. Hieronymi Exposicio in Symbolo apostolorum.


SAEC. XuI.

1516. uenetiis, apud Lazarum Soardum, fo. Rufinus de Benedictionibus patriarcharum, sub falso titulo Homilie XuII in Genesim cum Origenis Opp. in Nou.  Test., fol. CIIII. Editor Constantius Hierotheus iam primum hoc Rufini opusculum, sed tanquam Origenis fetum et pessime tractatum produxit.

1519. Basilee, ap. Frob., fo. Symbolum fidei, cum Operibus Cypriani ab Erasmo editis, qui de eo ita in epistola ad Laur. Puccium card. scribit: »Symbolum fidei quod in euulgatis pariter ac descriptis uoluminibus Cypriani titulum habet, inter Opera diui Hieronymi fertur Rufini nomine.« In notis uero post epistolam: »Stylus satis arguit hoc opus non esse Cypriani, et inter Opera Hieronymi fertur inscriptum Rufino. Nec abhorret phrasis a phrasi Rufini; et inter huius Opera magnifice de Symbolo meminit Gennadius, quod adeo preclare dicit esse dissertum, ut ceteri ad hunc dixisse  uideantur.« Recusum est deinde cum omnibus Erasmianis non modo, sed et aliis fere omnibus Cypriani editionibus ueluti Romana ap. Paul. Manutium 1563, p. 381, in qua optime singulos articulos separatim ante expositionem dispositos et diuerso charactere expressos Fontaninus laudat; item in Pamelianis, Oxoniensi et Baluziana denique.

1555. Basilee, apud Henr. Petri, fo. Rufini Aquilei. de Benedictionibus Iude et reliquorum patriarcharum. in Orthodoxographis Ioh. Heroldi, tom. II, p. 1423. Heroldus, ignorata Hierothei editione, uero auctori librum suum restituit ex codice ms., quem pluribus, que lectu non indigna uidebuntur et a Fontanino etiam allata sunt, ita describit: »Georgius Pistorius, uir clarissimus apud Ensisheym medicus  excellens, atque de litteratura uniuersali optime meritus, cum procul dubio nonnisi uel ingenii summis laboribus aut eris impensa insani, libellum hunc Rufini Bibliothece sue, tanquam thesaurum parasset, qua est in litteras bonas atque erga amicos humanitate, domino Henrico Petri, iam sacrorum auctorum Bibliothecam edenti, etiam hunc libellum sponte obtulit; qui quidem Romanorum maiusculis litteris, iis quidem  Pandectas Florentinorum scriptas uidimus, sine distinctione ulla, ante mille ac plus annos, scriptus erat, uenerande antiquitatis gemma mehercle pretiosa. Hunc uero, ut solet, temporis iniuria, incuriaque barbarorum misere lacerauit, quippe cum de benedictione Iude mystica tractatur sententia, tres plagelle rescisse ac perdite desiderantur;  quarta etsi supersit lacera, quo loco reponenda sit, uix potest diuinari. Erat proinde membranula tam tenera, ut teneriorem me uidisse affirmare non ausim: quod quidem tanto plus damni attulit scripto. Equidem ipsum scriptorium atramentum acerbitate sua plures uersus erosos ac transparentes reddiderat, ut ex stigmatibus tantum legi possent, nisi si e regione in facie alterius pagine uersus uersui responderet, tunc utrinque maior instabat labor. Accedebat et hoc quod uel pluuia irrorante, qua olim asseruabatur, bibliothecam, uel dum huc atque illuc ad ostentationem ueteris monumenti perfertur, in marginibus totus madefactus fuerit liber, atque membranula tenerrima, quasi glutino concreta, quod ferme singula folia, nonnisi lacerarentur, disiungi  aut aperiri possent. Sed et hoc tedii deuorare uolui, ut qualis qualis oblatus esset, a me describeretur liber; qui quidem finem suum non habet, pauca tamen deesse suspicor. Adhortor itaque studiosos omnes, ut quod huic deest scripto, quacunque occasione in bibliothecis uenari uelint, ut tandem et integer theologisque minus mancus offerri possit.«

1569. Bas. ap. Henr. Petri, fo. Rufini Explicatio benedictionis Iude et rel. Patriarch. in Monum. Orthodox. Io. Iac. Grynei, t. II, p. 1065, Heroldi opera, ipso tamen non nominato.

1570. Lugduni ap. Guilielm. Rouillium sub scuta ueneto, fo. Rufini Aquileiensis presbyteri in LXXu. Dauidis Psalmos Commentarius ex uetustissimo  exemplari bibliothece monasterii insule Barbate iuxta Lugdunum nunc primum in lucem editus; cum indice copiosissimo.

Editor est Antonius Alboneus , archiepiscopus Lugdun. et primas Galliarum, qui in prolixa, qua Pio u pontifici librum nuncupauit, epistola , occasionem commentariis hisce potiundi hoc modo enarrat: Est in agro Lugdunensi insula quedam quam Barbe appellant incole, docti uero Barbatam, medium alueum Araris findens, in qua peruetus ac sanctum monasterium exstructum fuit, et magna totius prouincie ueneratione celebratum; sed ita superiore bello ab hereticis disturbatum atque dirutum, ut nichil in eo nisi loci cuiusdam diuinioris uestigia superesse uideantur.  Id cum ego multis iam superioribus annis auctoritate sedis apostolice  gubernandum suscepissem, cum multa in eo offendi pietatis antique monimenta, tum uero precipue bibliothecam opulentam, quam cum studiose lustrassem, offendi Commentarios Rufini presbyteri Aquileiensis in septuaginta quinque Dauidis psalmos notis et characteribus qui summam antiquitatem pre se ferrent descriptos, et membranis propemodum exesis, ac ipsa uetustate et situ attritis commendatos; quos cum auide perlegissem, aliisque uiris eruditis legendos tradidissem, censui non esse hunc thesaurum denuo defodiendum, sed luci, ac aure exhibendum. Neque uero  ab edendo hoc opere se deterritum esse, eo quod ex amicis quidam obseruassent plerisque ac infinitis prope  locis ita cum Augustino in suis tractatibus in Psalmos consentire, ut eedem sepe sint sententie, eadem uerba atque adeo similes inter se periodi. Id enim in hoc opere euenisse censet, quod D. Ambrosio in suis libris Exameron ac de Spiritu sancto contigit, ut quemadmodum hic integras in suum opus ex diuo Basilio periodos transtulit, sic ex Rufino, ueluti alibi ex Hieronymo et Cypriano, in suos ille Commentarios quamplurima deriuarit. Ad hec ex ipsa styli facilitate ac equabili dicendi genere elucescere putat Rufinum auctorem esse, simulque causa ipsi reperta est, cur studiosius a primis a Barbata insulis monachis hi commentarii asseruati fuerint, scilicet, quod in eos fere duntaxat Psalmos ille scripserit, quos sine controuersia Dauidis esse docti fere omnes asseuerarint.  Postremo Gelasii testimonium profert, qui nonnullas ab eo Scripturas explicatas tradiderit, quibus hosce septuaginta quinque Psalmos declaratos putat. Ac aliquandiu pro genuiuo sane Rufini fetu habiti sunt isti Commentarii; non omnes tamen fallere potuerunt. Primum, qui illis laruam detraxerit fuisse Ioan. Lorinum Fontaninus notat, eiusque locum ex Commentariis in Psalmos Lugduni apud Ioan. Cardon 1623 editis profert [a 1Kb] . Animaduertit idem a nonnullis uiris eximie doctis subinde pro uero citari Rufinum in Psalmos, ueluti a Iac Usserio in Historia de Scripturis et sacris uernaculis, p. 67, et Baluzio in Cyprianum. Ceterum in plures adeo Psalmos  auctorem huncce Commentarios perscripsisse, Alboneus persuasum sibi habuisse uidetur, dum ad reliqua, sicubi exstent, eruenda et proferenda lectores nota in calce libri apposita excitat. Rufini Aquil. in Psalmos LXXuI Commentarios nonnichil diuersos ab editis ex indice Bibl. sancti Germani Paris. laudat Labbeus Noua Bibl. Mss. libr., part. I, p. 23.

1576. Rome, in ed. Pop. Rom., fo. Rufini Expositio in Symbolum cum Operibus sancti Hieronymi a Mariano uictorio editis tomo IX, part. 108.

1580. Parisiis, ap. Mich. Sonnium, fo. Rufini Aquileiensis presb. Opuscula quedam, partim antehac nunquam in lucem edita, partim nuper ope doctissimorum uirorum emendata et castigata; cum indicibus, tum locorum sacre Scripture explicatorum,  tum rerum ac uerborum, amplissimis.

Insunt, 1o de Benedictionibus Iude ad Paulinum episc. Nolanum, lib. I; 2o Paulini ad Rufinum epistola; 3o Rufini ad Paulinum Fr. epistola; 4o eiusdem in Benedictiones reliquorum undecim patriarcharum, siue Commentariorum in Geneseos cap. 49, lib. II; 5o Commentariorum in Oseam prophetam libri III; 6o eiusdem Comment. in Iel prophetam; 7o eiusdem in Amos; 8o Comment. in Symbolum; 9o eiusdem Historie ecclesiastice lib. II. Ex quibus n. 2, 3, 5, 6, 7, nunc primum ex codice ms. monasterii Montis Dei proferuntur. Editor Renatus Laurentius de la Barre iam Tertulliano et Arnobio circa idem tempus edito nobis cognitus in epistola nuncupatoria ad Ioan. a Sancto Andrea Paris. Eccles. canonicum   de Rufino eiusque scriptis exstantibus et deperditis quedam disputat, criticorum sui temporis studia, qui neglecta fere codicum mss. inuestigatione ad coniecturas omnia referrent, obiter perstringens. Scripsit Fontaninus lib. u, cap. 17, Commentarios in LXXu Psalmos, decennio ante ab Alboneo editos hoc anno apud eumdem Michelem Sonnium titulo immutato esse recusos et tomum II Operum Rufini constituere; de quo nobis haud liquet. Certe in priori uolumine nulla adiectorum commentariorum est significatio. Sed exemplar quod manibus tenemus cum ipsa Albonei editione Commentar. anni 1570 compactum est.

1745. uerone . . . . fo. Rufini Torani Aquileiensis presbyteri Opera que supersunt. Ad codices mss.  denuo emendauit Dominicus uallarsius presbyter ueronensis, t. I.

Exhibentur 1o Liber de Benedictionibus patriarcharum cum notis editoris ad codicem ms. Bibl. Bononiensis recensitus; 2o Commentarius in Symbolum apostolorum ad Baluzianam editionem exactus; 3o Historia monachorum et itinera per Aegyptum, ex ed. Rosweydiana representata; 4o Duo Historie ecclesiastice libri cum mss. codicibus comparati; 5o Libri apologetici duo aduersus Hieronymum, subiuncta Apologia ad Anastasium. Succedit his appendix dubia et spuria continens, in quibus 1o Commentarius in LXXu priores Psalmos, cuius auctorem Gallum  nec facile alium esse a uicentio presbytero Gallo  uallarsius contendit. 2o In tres minores prophetas, Oseam, Ielem, Amos Commentarius Hispani cuiusdam scriptoris, fortasse Pauli Orosii, ut uallarsius suspicatur. 3o uita sancte Eugenie uirginis ac martyris ex Rosweydo et cum eius notis. 4o Libellus de Fide a card. Sirmondo olim e uaticano et a Garnerio e Bellouacensi codice sub Rufini nomine prolatus. 5o Rufini presbyteri prouincie Palestine liber de Fide a Sirmondo olim uulgatus et nunc iterum recusus, additis ex mss. codicibus uariantibus. Quibus omnibus pretermittitur uita Rufini a Fontanino condita, nonnullisque in locis a uallarsio correcta et emendata. Hec de huius ed. tomo I et unico Ioan. Domin.  Mansius ad Fabricium [a 1Kb] . Frustra mentionem de eo uel titulum saltem in diariis eruditis et bibliothecarum illustrium catalogis perquisiuimus. Mansius dicto loco excitat codicem ms. duorum librorum Hist. eccles. Rufiniane uetustissimum et a nemine hactenus collatum, qui in Bibl. cathedralis Ecclesie Lucensis exstat et Caroli Magni tempore scriptus censetur, de quo idem peculiarem alibi dissertationem perscripsit [b 1Kb] .

Ceterum Rufini libri apologetici contra Hieronymum in uariis huius editionibus recusi sunt, quibus singulatim ostendendis otium perdere nolumus. Gallice conuersi exstant in Recueil de pièces concernant la uie de Rufin , qui liber iam supra in Hieronymo nobis laudatus est.


I. Eusebii Historia eccl. a Rufino conuersa et duobus libris aucta.


Huius operis editionum indicem tanto maioris utilitatis fore confidimus, quanto minus iamiam ex usu ille et frequenti lectione cognosci solent. Ex quo Musculi enim et Christophorsoni uersiones inualuerunt, Rufiniane uersionis studium languescere uisum et ualesiane deinde celebritate omnis eius usus pene cessauit. Tametsi uero Rufiniana non satis fida ubique et integra dici possit, singularia tamen ab Rufino inserta habet et ad crisin Greci textus Eusebii haud exigui momenti est.

SAEC. Xu. 1474. Sine loci et typographi indicio, fo. Eusebii Historia ecclesiastica, per Rufinum e Greco  in Latinum traducta. Maittaire, t. I, p. 332, et ex eo Hamberger, t. III, p. 43. Fontanino haud innotuit, qui sequentem principem putat [c 1Kb] .

1476. Rome, apud Ioannem Philippum de Lignamine, fo. Liber Historie ecclesiastice Eusebii Cesariensis, quam beatus Rufinus presbyter de Greco in Latinum transtulit. Hec inscriptio non in prima pagina, sed post Lignaminei ad Xystum pontificem nuncupatoriam epistolam legitur. In fine: Millesimo CCCCLXXuI, die 15 Maii P. M. Sixti quarti, anno eius quinto completum est hoc opus. Nuncupauit Ioannes  Philippus, archiater pontificius, Xysto Iu P. M., cuius in litteras et litteratos homines studium ac patrocinium in epistola prefixa mirifice extollit, atque post plurima, iussu illius typis impressa et eidem Xysto dicata ad Historiam se conuertisse et ab hac Rufiniana auspicatum esse dicit. In quibusdam exemplaribus huius epistole loco alia plane ad card. Guil. de Estoutauilla legitur, unde hanc editionem distractis statim exemplaribus recusam censuit, duasque adeo eiusdem typographi proposuit Fontaninus. Audiffredus contra non negat consilium forte recudende editionis Lignamineo fuisse, sed ultra primum uoluminis quinternionem typographum non processisse, idque institutum rursus abiectum esse contendit. Ceterum secunda editio, siue tota excusa, siue incepta tantum fuerit, admodum rara et elegans  est, litteris tamen paulo crassioribus et syllabis pro seculi more sepe contractis, de eaque nec non aliis a Ioan. Phil. excusis libris pluribus Fontaninus l. l., et nuper P. Franc. Xauer. Laire, in Specim. p. 232, 233, et Audiffredi, p. 212 sq.

1479. Mantue, apud Ioan. Schallum Herosfeldensem, fo. Eusebii Historia eccl., etc. Ioan. Schallus Germanus, arte pariter ac Lignamineus medicus, utrumque et curam et typos noue editioni accommodauit, Romana editione ignorata. Fontaninus eque elegantem esse dicit ac Romanam. Inscripta est Friderico Gonzaga, Mantue marchioni. Epigramma in fine operis adiectum quinque distichis constans uide apud Fontaninum.

1497. Parisiis, apud Petrum Louet, in-4o. Eusebii  Hist. eccl., etc.

SAEC. XuI. 1514. Argentine . . . . in-fol. min. Eadem cum Bede Historia eccl. gentis Anglorum. Rarissima putatur, emendata non item; quippe quam deprauatissimam et mendosissimam Ioan. Grauius apud Fontaninum excitatus dicit [d 1Kb] .

Intra an. 1514 et sequentem, ed. Parisiis, sine anni et typogr. nota, in-8o Eusebii Hist. eccl., Rufino interprete. Accurauit et ad codices mss. et uarias edd. denuo recognouit Gaufridus Boussardus, theol. Paris. Nuncupauit Stephano Poucherio senatus Galliarum presidi et Parisiens. postea antistiti.

1523. Lugduni, apud Benedictum Bonnyn, in-8o. Eadem ex editione Boussardi.

 Basilee, apud Ioan. Froben, fo. Historie ecclesiastice Eusebii Pamphili Cesariensis libri IX, Rufino interprete. Rufini presbyteri Aquileiensis libri duo recogniti ad antiqua exemplaria Latina per beatum Rhenanum, in Auctoribus Historie eccl. primum locum occupant.

1525. Parisiis, apud Franc. Regnault, in-8o. Eadem ex Boussardi editione.

1528. Basilee, ap. Ioan. Froben, fo. Eusebii Hist. eccl libri IX, Rufino interprete, etc.; repetitio Rhenaniane, cuius tamen prefationes sunt reiecte.

 1533. Lugduni, apud Bened. Bonnyn, in-8o. Eadem ex editione Boussardi.

1539. Basilee, ap. Ioan. Froben, fo. Eadem cum iisdem historicis Rhen. aliquot libellis auctioribus.

1541. Parisiis per Galeotum a Prato, fo. Eadem cum iisdem ex recognitione Rhenani impressis.

1542. Basilee, apud Henric Petri, fo. Eadem in tomo III Operum Eusebii Latine editorum.

1544. Basil. ap. Froben, fo. Eadem ex ed. B. Rhenani inter auctores Hist. eccl.

1548. Antuerpie, ap. Ioan. Steelsium, in-8o. Eadem cum iisdem auctoribus Hist. eccl. tomis II recusis.

1549. Basil. ap. Froben, fo. Rufini Historie eccl. libri II, cum auctoribus Histor. eccles., ex interpret.  Wolfg. Musculi. Similiter in repetitis an. 1554 et 1557, nec non ed. Henricpetrina, Bas. 1611.

1570. Basilee, ap. Henric Petri, fo. Eadem cum breuibus scholiis Ioan. Iac. Grynei, in tomo II eorumdem Eusebii Operum, ubi tamen liber X est ex uersione Ioan. Christophorsoni, liber uero XI ex Rufino.

1571. Parisiis, ap. Nic. Chesnan, fo. Rufini libri duo Historie eccl., quibus Eusebium supplet, cum Eusebii Hist. eccl. ex uersione Christophorsoni et Schol. Ioan. Curterii.

1580. Parisiis, ap. Mich. Sonn, fo. Rufini Hist. eccl. libri II, cum eius Opusculis a Ren. Laur. de la Barre editis.

SAEC. XuIII. 1740-41. Rome, typis Antonii de Rubeis,  in-4o. Tomi II ecclesiastice Historie Eusebii Pamphili libri nouem, Rufino Aquileiensi interprete, ac duo ipsius Rufini libri: opus in duas partes distributum, quarum altera Eusebii, altera Rufini libros continet, ad uaticanos mss. Codices exactos notisque illustratos labore ac studio F. Petri Thome Cacciari a Bononia Carmelite rel. Accedit postreme parti eiusdem historica dissertatio de uita, fide ac Eusebiana ipsa Rufini translatione et cum iudice locupletissimo.

Per centum et sexaginta sex annos Rufiniana Eusebii translatio prelo non tradita erat. Hec uero tam commendati ueteribus operis fortuna iniquior Cacciario uisa est, quam tolerari diutius ab homine ecclesiastice historie studioso fas esset. Bene autem  intellexit non satis esse typis iterum describendum textum Rhenanianum tradere, sed emaculandum et expoliendum ab innumeris, quas facile in pristina specie detegeres, sordibus sibi sumpsit, atque ita restitutum demum ualesiane uersioni opponere ausus est, si iunior eius ac nitidior forma detrahere aliquid amatorum illi posset. Non opus est ut multis declaremus quam dextre ipsi hoc propositum cesserit, cum satis superque uiri doctrina et solertia ex Leonis Operum editione constet, cui hoc labore quodammodo prelusisse uideri queat. Textum igitur ad quinque insignes codices mss. uaticanos collatum exhibuit, his legibus sibi scriptis, ut nichil de superiorum editorum lectione immutaret, nisi duo saltem  codices suffragarentur, etiamsi in loca incideret, de quorum corruptione uix dubitari posset. Aspersit etiam notas, sed quas iuuenibus studiosis tantum, non uiris doctis scripsisse uideri uult; in quibus partim historica breuiter et que geographiam attinent uel loca sanctorum et Patrum notantur. Ultimo loco denique et quidem in dicte dissertationis de Rufini uita et fide, que cum libris ab ipso Rufino ad supplendum Eusebium scriptis secundum uolumen constituit, parte tertia, de uersione Rufiniana, uidelicet 1o de eius apud maiores auctoritate, usu et pretio; 2o de Musculana et Christophorsoniana Eusebii uersionibus; 3o de ualesii translatione; 4o de Rufiniane uersionis laudibus ex ipso ualesio disserit, ac 5o utriusque Rufini et ualesii  uersiones ad Grecum textum inuicem examinat, illamque huic superiorem censet. Quo nouo tamen iudicio ualesium non protinus contemnit et flocci facit; sed deteriorem eius conditionem a codicibus imprimis Grecis Eusebii ducit, quos ad unum omnes pro interpolatis et corruptis habet, Rufinum contra, Eusebii temporibus tam propinquum, uerisimile putat ex limpidioribus fontibus hausisse. Deinde uero in potioribus ipsius Rufini uestigia pressisse ab eoque subsidia petiisse iuniores interpretes, addit atque exempla, utrumque argumentum roborantia, quinto potissimum paragrapho subministrat.

Codices Cacciarii. Omnes uaticani. Primus, n. 1978, pergamenus, in-4o, circa seculum XIII scriptus,  constabat fol. 174, solamque Rufini uersionem continebat cum decimo et undecimo libro ab eodem scripto. Textus in columnas diuisus. In margine uarie asperse erant annotationes.

Secundus, n. 5989, quaternis, scriptus a. 1448, et absolutus die 13 Decembris in uerona, libros tantum a Rufino conuersos complectebatur. Singulis capitibus tituli prefixi et marginibus note appicte erant, iis quas Rhenaniana exhibet non dissimiles. Atqui hunc potissimum se secutum testatur, quod accuratissime scriptus esset.

Tertius, n. 564, forme maioris, pergamenus et in duabus columnis scriptus, constabat fol. 77. Seculi uidebatur XI, et optimas lectiones dedit. Fuit olim  regine Suecie.

Quartus, n. 563, pergamenus, constabat fol. 72, ad sec. XII. Cacciarius refert. Littere initiales uario ornatu gaudebant. Complectitur preterea Recognitiones Clementis a Rufino uersas hac epigraphe: Ruffini Aquileiensis episcopi  in historiam Clementis que dicitur Itinerarium Petri seu Clementis recognitionum.

Quintus, n. 385, recenti sed perpulchro charactere scriptus, et miniatis figuris operose distinctus, unde ex perantiquo insigniori quopiam exemplari sumptum suspicatur editor, constabat fol. 201, asseruaturque in ea uaticane Bibl. parte quam Urbinatem dicunt.


II. Rufini Historia eremitica, seu de uitis Patrum liber.


Patres uel sanctos quorum uite Rufini hoc libello enarrantur, in Nitrie eremo aliquando floruisse discimus, atque ut certius, qualem uolumus librum, constet, nomina singulorum et ordinem in recentissimis editionibus obuium apposuisse plurimum iuuabit.

Premittitur prologus incipiens a uerbis Benedictus Deus, desinens: Et perfecte sapientie palmam uel patientie requirant. Capitula libri sunt 33. 1. De S. Ioanne; 2. de Hor.; 3. de Ammone; 4. de Beno; 5. de Oxyryncho ciuitate; 6. de Theone; 7. de Apollonio; 8. de Ammone; 9. de Coprete presb. et Paternatio;  10. de Syro abbate, Isaia, Paulo et Anuph.; 11. de Heleno; 12. de Elia; 13. de Pithyrione; 14. de Patre Eulogio; 15. de Apellen presb. et Ioanne, 16. de Paphnutio; 17. de Monasterio abbatis Isidori; 18. de Serapione presb.; 19. de Apollonio monacho et presb.; 20. de Dioscoro presb.; 21. de Monachis in Nitria commorantibus; 22. de loco qui dicitur Cella; 23. de Ammonio; 24. de Didymo; 25. de Cronio; 26. de Origene; 27. de Enagrio; 28, 29. de duobus Macariis, Aegyptio et Alex.; 30. de Ammone primo Nitrie monacho; 31. de Paulo Simplice; 32. de Piammone presb.; 33. de Ioanne. Epilogus tandem De periculis itineris ad eremos.

Hoc ergo opusculum, quo ab omni inde euo nichil pene frequentius lectitatum ac descriptum, et recenti  memoria impressum est, temporibus proxime Rufinum attingentibus lectores dubios de auctore suo habuit, successuque temporis tanta opinionum hac de re seges succreuit, ut Rosweydus decem uel undecim enumerare posset, quibus passim ascriptus fuerit, nomina, ac uerus illius auctor non nisi recentiorum studio agnitus sit et postliminio restitutus. Quod primum a Iac. Fabro Stapulensi [a 1Kb] factum Rosweydus deprehendit. Nititur hoc maxime Hieronymi testimonio in epist. 43 ad Ctesiphontem, quo ipso diu nimis ad eripiendum, quod Rufino debebatur, usi fuerant, ut scilicet Euagrio tribuerent; deinde ipsius etiam Rufini in Historia eccl., lib. XI, cap. 4 innuentis se eiusmodi libro scribendo post absolutam historie seriem operam daturum. Quibus  positis, multis et uariis preterea argumentis ex ipso plerisque libro petitis idem astruxerunt Rosweydus [b 1Kb] et Fontaninus [c 1Kb] in hoc tamen inter se discrepantes, quod ille Rufinum pro interprete tantum eorum que Heraclides forte aut Palladius grece scripsissent, habeat, idque ex parte causam putet cur tam facile ignorari Rufini opera potuerit, alteram eam ratus, quod propter Origenistas nonnullos immixtos non ausus sit proprio nomine fetum suum protrudere et uenditare; Fontaninus contra expedita argumentatione tueatur, Rufinum ipsum scriptorem fuisse, sed nomine alterius qui in Aegypto uersatus  itinera et res a se uisas ipsi ut stylo romano decoraret, narrauerit, quem fuisse uult Petronium Bononiensem, cui Gennadius scribit [d 1Kb] sua etate uitas Patrum assignatas. Tantum autem abest ut ex Greco interpretatum uitas istas Rufinum putet, ut eius potius operam Grece postea uersam et Palladii Historie ob rerum cognationem immixtam esse, ita ut ex utroque auctore unum corpus fieret, non improbabiliter credat. Causam porro ob quam Hieronymi nomen libro prefigi consueuerit, minime a uero profecto abludentem Fontaninus docet, uitas Patrum aliquas ab Hieronymo conscriptas, cum hisce Rufinianis, nullum nomen preferentibus, ob argumenti similitudinem compactas effecisse dicens, ut omnia ad Hieronymum tanquam unicum auctorem referrentur.  Atque iam opportunum erit ut lectorem moneamus. uitas Patrum a Rufino scriptas nunquam seorsim esse uulgatas, sed in codicibus mss. omnibus eque ac impressis libris a prima ad nouissimam usque editionem cum aliis diuersorum auctorum esse coniunctas, iis scilicet que apud Rosweydum septem prioribus libris comprehenduntur, in editionibus antecedentibus autem uarie pro cuiusque concinnatoris captu disperse sunt aut coagmentate Rosweydus uiginti enumerat uitarum harum editio nes, quas tamen ad tria commode genera reuocari posse putat hoc modo, ut primam familiam ducat editio sine loco, anno et typographi nomine excusa, quam ipse reliquis omnibus uetustate anteponit, nosque suo deinde loco ad ductum eius cognoscendum  dabimus; alteram exordiatur editio Norimbergensis anni 1478, tertiam denique Coloniensis anni 1548 constituat. Quam uiri diligentissimi descriptionem equidem hactenus ualere putauerim, si non cunctis que usquequaque exstent, sed uiginti tantum ab isto enumeratis editionibus Latinis regulam hancce scriptam uelit. Sunt enim apud nos editiones due, altera plane innominata, altera anni nota carens, que et inter se diuerse et a prima, quam facit Rosweydus, ambe differunt. Nec dubito quin aliquanto plures reperiri possint, que inter se comparate omnino nullam inter antiquissimas editiones intercedere cognationem euincant.

Ceterum in ipso singularum editionum recensu morem hactenus a nobis semper conseruatum, ut  innominatas editiones post reliquas seculi Xu demum commemoraremus, semel hoc loco deserere ac reliquis eas premittere placuit, tum quoniam uix dubium esse possit quin singule anni 1478 uetustate superent, tum ne a secunda, quam Rosweydus facit, editionum classe initium faceremus. Deinde Rufinus solus nobis cure est, cuius quidem liber in Collectione uitarum semper eminuit et antiquitus unice intelligebatur, dum uitas Patrum ueteres citarent, quapropter multa, que in uniuersum editionibus, imprimis principibus quas putat, accuratius noscendis, admirabili diligentia describendo et inter se conferendo  Rosweydus explanauit, hic omissa uides, que bibliographis haudquaquam posthabenda sunt.


SAEC. Xu.

I. Sine loco et anno, fo. Deest inscriptio. Typis plane rudibus et qui certe in ipsa typographie infantia impressam eam arguant, exscriptam Rosweydus tradit. Initium libri sic habet: Incipit prefatio Hieronymi presbyteri in primum librum de uita sanctorum Patrum. Deinde: Benedictus Deus, etc. Desinit totus liber in Marino monacho. Constat omnino quinque libris, quorum primus Rufini nostri post prologum Benedictus Deus, etc., a uita sancti Iohannis abbatis incipit. Finit in septem periculis itineris. Atque hec est princeps omnium ex Rosweydi sententia  editionum, quam nisi ante annum 1471 excusam putat. Posterius ex Dionysio Carthus. de quatuor nouissimis probat, qui articulo 52 historiam Macarii de cranio sacerdotis gentilis inuento narrat, eamque citat ex lib. Iu uitarum Patrum, que in hac prima editione libro Iu habetur. Obiit autem Dionysius, Trithemio teste, eo ipso anno. Alterum ex ms. monasterii Cortracensis coniicit, quod, cum uerbotenus cum hac editione conueniat, ita ut descriptum ex eadem putet, completum subscriptione significatur anno 1469, mense Nouembri. Hec ergo editio eadem forma et ordine tertio fuit typis submissa, nulla, ut Rosweydus animaduertit, plane accessione aut immutatione, nisi quod summaria capitum posteriores due adiecerint et interseuerint,  que in prima omnino desiderantur. Fontaninus huic prime Rosweydi anteposuit Ulmensem apud Ioan. Zainer, de qua nos pluribus.

II. Sine loco et anno, fo. Deest inscriptio. initium: Incipit prologus. Presto nobis est talis editio, qualem hic innuit Rosweydus, cuius initium: Incipit prologus in uitas Patrum. uidetur summe antiquitatis, charactere Gothico admodum rudi, diffluente et inequali, paginis sectis, sine plagularum ac foliorum signis et numeris impressa. Similiter omnes littere initiales maiores et minores desunt. Prologum sequitur tabula in librum primum, cuiusmodi etiam singulis reliquorum quatuor librorum preemittitur. In fine, qui in pagine a uerse columnam alteram dimidiam incidit: Explicit liber quintus de  uitis sanctorum Patrum. Deo gratias. Hec ultima uerba litteris Gothicis maiusculis. Differt tamen a prima, qualem Rosweydus descripsit, in eo quod uita Marini, quam in illa post finitum textum libri u sequi notauit, tanquam ipsius huius libri pars, nempe caput 94 in presenti editione compareat atque insuper caput 95 accedat, uitam Euphrosine habens, quod incipit: Fuit uir quidam Pafuntius nomine, etc.; desinit uerbis: Glorificantes Deum Patrem et Filium eius Iesum Christum una cum sancto Spiritu in sempiterna secula. Amen. Manus ignota ad calcem uoluminis ascripsit: Excusum comperi ex collatione cum antiquissima editione anni 1462, circa idem tempus.

 III. Sine anno et loco, fo. Absque inscriptione incipit: Prologus infructuosum.

Sine loco et anno, fo. Inscriptio abest. Primo loco exhibentur uite Patrum que Rufino Aquileiensi tribuuntur, deinde sub titulo: Exhortationes sanctorum Patrum et perfectiones monachorum, quas de Greco transtulit Hyeronymus, uite eremitarum a Greco anonymo scripte interpretibus Pelagio diacono, Ioanne subdiacono et Paschasio diacono apud Rosweydum libris u, uI et uII comprehense. In extrema uero parte admodum a Rosweydi textu differunt. A Paschasii prefatione uolumen exorditur, cui litteris maiusculis superscriptum: Prephatio operis. Ante prologum autem inscriptio legitur: Diui Hyeronimi libellus de uitis Patrum editus feliciter incipit, proximumque  deinceps caput inscriptum est de sancto Iohanne Baptista. Impressus est charactere minuto Gothico eleganti, qualem alibi non uidimus. Ad calcem nostri exemplaris manus ignota ascripsit: Opus hoc Neapoli a magistro Matthia Morauo circa an. 1470, impressum maxime probabile uideri. Certe Italica est, nam familiam Germanicarum editionum haud duxit.

Ulme, ap. Ioan. Zainer, sine anno, in-fol. Deest inscriptio. Impressum est paginis latis, charactere Gothico admodum luculento in charta nitidissima. Exordium fit in auersa primi folii pagina a registro duabus columnis impresso, per sequentia nouem folia integra, excepta ultimi folii columna quarta, que  uacua est, continuato. Textus complet folia 375. Constat duabus partibus seu libris, quarum prima a Rufinianis uitis incipiens, quas eodem plane ordine quo supra enumerate sunt, exhibet, Hieronymianas sancti Hilarionis, etc., itemque feminarum, quas ille contexuit; denique multas alias e diuersis auctoribus subiungit. Inscripta est: Incipit prologus sancti Hieronimi cardinalis. presbiteri. in libros uitaspatrum sanctorum. Egiptiorum. etiam eorumque in Scithia Thebaida. atque Mesopotamia morati sunt: non solum quos oculis uidit. maximoque labore inspexit: uerum et quamplura a fide dignis relata inscripsit notabili diligencia. Denique aliorum etiam autenticorum libellos. fideliter e greco in latinum transtulit: et ab aliis translata pro sui perfectione huic operi inseruit. Subscriptio  sonat: Finit uita beati patris Effrem. et per consequens liber primus uitaspatrum. Altera pars exordium ducit  a libro qui apud Rosweydum tertius est et ab eo Rufino simul ascribitur, cuius Prologus: uere mundum quis dubitet meritis stare sanctorum, qui hoc loco toti secunde parti prefigitur. Textus inscriptio est: Incipiunt adhortationes sanctorum Patrum profectionesque monachorum; ceterique subsequentes libelli, quos de Greco in Latinum transtulit sanctus Hieronymus cardinalis presbiter. Finitur in epistola sancti Macarii ad monachos, uerbis: Prestet nobis itaque dominus ut inueniat in nobis talem mansionem. qui uiuit et regnat deus in secula seculorum. Amen. Extrema denique subscriptio: Liber  uitaspatrum sancti Hieronymi cardinalis presbiteri secundum alphabeti ordinem bene registratus impressus per lohannem Zainer in oppido Ulm finiunt feliciter. Memorant de Bure Bibl. instr. t. I, p. . .; Seemiller, Biblioth. Ingolstd. Incunab. typogr., fasc. 1, p. 128, n. 30. Adde Helmschrot, t. II, 72. Seruat etiam Bibl. Reg. Acad. Ex allatis autem constabit quantum inter hanc et reliquas editiones discrimen intercedat.

1478. Norimberge per Anton. Koburger. Nonas Mai., fo. Inscriptio deest. Charetere Gothico maiori paginis sectis impressum. Incipit a prefatione, quam ad ed. 1483 notabimus, que editionem innominatam et Ulmensem tangere uidetur. Cf. etiam Seemiller Incun. Typ. Ingolst. Bibl., fasc. 2, p. 25, n. 9. Accuratius  descripsit Rosweydus imprimisque ea que de dispositione totius uoluminis per litteras alphabeti editor docet, distincte enucleauit. Ex his autem que proleg. 19 de contentis huius editionis annotauit, intelleximus ex Ulmensi eque ac Rosweydi principe esse conflatam. Rufini liber ut in superioribus ab initio exhibetur.

1483. Norimb. per Ant. Koburger, fo. S. Hieronymi cardinalis presbyteri uite Patrum. In fine: Anno Christi Natiuitatis millesimo quadringentesimo octuagesimo tertio, Nonas uero April., ob beatorum Patrum profectum uitam eremiticam diligentium gesta, quorum  memoriter sunt commendanda. Opus  insigne a quamplurimis excerptum codicibus per sacrarum Scripturarum uiros  admodum peritissimos. In oppido Nurinbergen per Anthonium Koburger oppidi prefati incolam, quam compte impressum, finit feliciter. Character est medius inter Gothicum et rotundum et ad hunc prope accedens. Impressum est paginis sectis. Sequitur post subscriptionem index rerum, quem precedit prefatiuncula supra in antecessum iam laudata, que nouam atque a superioribus editionibus, quas confusas uocat, recedentem partitionis rationem explicat. »In quatuor, inquit editor anonymus, distinxi partes diuisas differentesque: in cuius prima collegi historialia; in parte secunda libellos et doctrinalia; in parte tertia de regulari obseruantia; et finali parte de laude et uirtutum efficacia. Ita sane, ut pars prima per historias, secunda per libellos et paragraphos,  pars tertia per rubricas, et quarta per rubricarum capitula distinguatur,« etc. Cf. etiam Repetitio ed. Koburgeriane 1478; Pray, Index lib. rar., Bibl. Bud., p. I, p. 506.

uenetiis, per Octauianum Scotum Modetiensem, in-4o. B. Hieronymi uite Patrum. Rosweydus. in Cat. Bibl. S. Angeli ad Nidum Neapoli (1750, in-fol.] p. 152 occurrit, absque typographi indicio. Commemorat etiam talem fere editionem uitarum, que dimidia folii ultimi parte truncata erat, cl. Helmschrot, p. II, p. 105 sq., quam eamdem cum hac esse nullus dubito, sed lectorem curiosum ad eumdem missum facio.

 Sine loco et typographi nomine, fo. uitaspatrum. Rosweydus laudat, et Germanicam sibi uideri addit.

1485. Norimberge, ap. Anthon. Koburger, fo. Eedem. Weislinger, Catal. Bibl. Ord. S. Ioan. Hieros. Argentorati, p. 110. Aliam eiusdem anni et forme, sed loco et typographi nomine destitutam Rosweydus octauo loco commemorat. Alteruter errauerit, an uterque uera tradiderit, uideant alii.

1500. uenetiis, apud Bonet. Locatellum, in-4o. uitaspatrum. Hec in titulo litteris maiusculis inter Gothicos et rotundos mediis, quibus, minutioribus tamen, totum uolumen exscriptum est. In fine: Beatissimi Hieronymi card. presb. sancte rom. eccl. cath. doctoris precipui Libris qui uitaspatrum inscribuntur; diligenter examinatis: uigilantique studio emendatis:  atque per punctas et comas distinctis: finem imposuit uenetiis Bonetus Locatellus presbyter. Iussu impensisque uiri domini Nicholai ex Franchfordia oriundi. Anno ab incarnatione domini nostri Iesu christi. Millesimo quingentesimo. Octauo Idus aprilis. Incipit ab iis que sequuntur subscriptionem editionis 1483, pariterque ac illa paginis sectis impressum est. Utraque admodum luculenta.


SAEC. XuI.

1502. Lugduni, per Nicolaum Wolff de Lutreâ, et uenundantur a Iacobo Huguetano, in-4o. B. Hieronymi uite SS. Patrum. Titulus sistit insigne bibliographi, ligno quidem impressum, sed quod eris pene et nitorem refert cum inscriptione: La marque de Iacques. Huguetan libraire en [Figure: [Inscriptio] 2Kb] Hoc supra: uitaspatrum.  Circum latera eiusdem uersiculi:

Si uirtus animi rebus prestare caducis
Creditur, excultis nil dignum duxero libris.
Ecce parare tibi posthac, studiosa iuuentus,
Aere potes modico quos multo impressimus auro.

Infra legitur: uenundatur lugduni ab iacobo huguetano eiusdem ciuitatis bibliopola et ciue in uico mercuriali ad angiportum qui in Ararin ducit. Et parisiis in uico sancti iacobi sub diua uirgine prope sanctum benedictum. In fine subscriptio, que in superioribus, additis: Impressum Lugduni amenissima urbe, per magistrum Nicolaum Wolff de Lutrea MCCCCCII mensis Aprilis die uero XXuIII. Expressa est Koburgeriana, charactere Gothico minuto, paginis sectis. Laudatam preterquam a Rosweydo nusquam inuenimus. Premittitur epistola dedicatoria Hugonis Dissuti in utroque  iure doctoris Cabilonensis canonici, qua Ioanni de Ponpeto, I. U. D. Cabilonensique episcopo ac abbatialis monasterii S. Petri prope muros Cabilonenses commendatario administratorique perpetuo, opere sue pretium exponit, nichil sani, nichil prorsus a mendis tutum superioribus editionibus tribuens, ut sibi soli omnem emaculationem debere intelligant.

1507. Lugduni, per Iannot de Campis, in-4o. Eedem, cum eadem Io. Dissuti prefatione. Rosw. in Cat. Musei Britt. eiusdem anni et forme editio sine loco prostat.

1508. uenetiis, per Bonnetum, in-4o. Eedem. Undecima apud Rosweydum.

1509. Lugduni, per Steph. Balann, in-4o. Eedem.

 1512. Lugduni, per Iacobum Sachon, in-4o. S. Hieronymi in uitas Patrum celebre opus. Rosw.

uenetiis, apud Nicolaum de Francofurdia, in-4o. Idem opus. Rosw.

1515. Lugduni, per Iac. Myt, in-4o. S. Hieronymi in uitas Patrum percelebre opus, oculos mortalibus celumque aperiens.

Scandere celsa uolens supremi sidera celi
   Me planum lecto quisquis habebit iter,
Hic cernet magno celum subiisse labore
   Antiquos; leuior ad datur astra uia.

uenundantur Lugduni abs Iacobo Huguetan in uico Mercuriali ad angiportum qui in Ararin ducit. In fine: Beatissimi Hieronymi cardinalis presbyteri, sancte Romane ecclesie Catholice doctoris precipui Libris, qui uitaspatrum inscribuntur, diligenter examinatis  uigilantique studio emendatis atque per puncta et commata distributis nuper finis imponitur. Impressis Lugduni per honestum Iacobum Myt. 1515, die uero XuII, mense Augusti. Pray ind. libr. rar. Bibl. Bud. t. I, p. 507.

1520. Lugduni, per Iacobum Mareschal, in-4o. Idem opus. Rosw.

1536. Lugduni . . . . S. Hieronymus de uitis Patrum. Cat. Bibl. Barber.

1537. Lugduni, per Anton. uincentium, in-4o. Idem. Rosw.

1547. Colonie, per Gasparem Gennepeum, fo. Prototypon ueteris Ecclesie, continens uitas, gesta, dictaque sanctorum Dei amicorum utriusque sexus, auctore seu rhapsodo sancto Hieronymo partim,  partim aliis atque aliis.

Adornauit hanc editionem frater Theodoricus Loher a Stratis Carthusie aule Marie in Bruxia prior ac prouincialis uisitator, eamque dedicauit principi Othoni S. R. E. card. episcopo Augustano, quem in epistola sua dedicatoria  de opera in hunc librum impensa edocet se antiquis iisque fide dignis mss. exemplaribus octo aut decem simul collatis textum recognouisse et restituisse, deinde in ordinem certum, iuxta seriem et rationem temporum, quo quisque Patrum huic illuxerit mundo, digessisse. Constat hec editio quinque libris ut prima, sed ordine multum immutato et quibusdam ex secunda editione et aliunde  additis. Rufini liber non continuo  tractu, sed dilaceratus exhibetur, nempe ex tribus, quibus liber primus constat, partibus, prima de sanctis uiris et secunda de sanctis mulieribus permista et conflata est e Rufino. Reliqua uide apud Rosweydum.

1548. Ibidem, apud eumdem typogr., fo. uite sanctorum Patrum ueteris catholice atque apostolice Ecclesie dicta gestaque insignia et admiranda excellentium aliquot Dei amicorum utriusque sexus complectentes, auctore D. Hieronymo partim, partimque aliis atque aliis, quos uersa pagella nosse poteris. Accepta et approbata ab Ecclesia catholica ante annus plus mille quinquaginta.

Ab eodem editore proficiscitur, qui ouam tamen  epistolam dedicatoriam  ad Henricum abbatem cenobii ord. D. Bened. in Wiblinghen Constantiensis diecesis premisit, in qua a plus mille erroribus ad uetustissima pariter ac diuersa exemplaria uitas Patrum repurgasse se affirmat. Quod utrum de iterata hac opera eius, an de cura uniuersa intelligendum, nouane editio sit, an titulus tantum prioris mutatus, nescire se Rosweydus fatetur. Ordo idem est ac in superiore, et Rufiniani operis eadem plane ratio, omninoque nichil differre Fontaninus scribit.

1596. Compluti, apud Ioan. Gratianum, in-4o. uite sanctorum Patrum. Rosweydus.


SAEC. XuII.

1615. Antuerpie, ex off. Plant., fo. uite Patrum  de uita et uerbis seniorum, siue Historie eremitice libri X auctoribus suis et nitori pristino restituti ac notationibus illustrati opera et studio Heriberti Rosweydi Ultraiectini e soc. Iesu theologi.

Totius huius operis ratio ad nos haud pertinet. Sufficit indicasse quenam Rufini partes in eo sint. uite scilicet Patrum eremitarum librum secundum huius collectionis constituunt. Editor autem non ueritus est totum etiam tertium librum uerba Seniorum inscriptum et in sectiones 220 diuisum, cuius prologus fere mundum quis dubitet meritis stare sanctorum, Rufino deferre. Cuius iudicii sui causam tam uniuersam styli similitudinem, quam singulorum in utriusque libri prologo locorum conuenientiam pretendit, que posterior tamen uix admittenda erit,  sed diuersum potius auctorem Rufini imitatorem prodere uidetur. In prolegomenis, ut supra iam indicauimus, fusius de fatis omnium horum scriptorum de uitis Patrum et Rufini libris disputat. Singulis libris notas haud uulgaris eruditionis plurimumque criticas adiecit.

1617. Lugduni . . . . in-fo. uite Patrum; studio Heriberti Rosweydi. Repetitio Antuerpiane.

1628. Antuerpie, ex off. Plant., fo. uite Patrum; studio Herib. Rosweydi, editio secunda uarie aucta et illustrata.

Rufini liber primus a p. 445-491 extenditur; secundus, qui ibi tertius est, a p. 492-535.

uersiones. Mature in Grecam linguam traductam esse Historiam eremiticam, haud temere Fontaninus  asseruit. Exstat enim etiamnunc in mss. codd. pura puta hec uersio, a Palladii Historia Lausiaca plane diuersa sub Hieronymi nomine. Talem in Biblioth. Coisliniana se deprehendisse notauit Montefalconius, p. 198, sub titulo Historie monachorum Aegypti, cuius uerum auctorem ille quidem ignorabat, ut ante eum Ioan. Meursius, qui in prefatione ad Palladii Historiam Lausiacam, quam grece uulgauit, penes se librum esse inquit de uitis Patrum Aegypti a nostro haud dubie nequaquam diuersum. Quid quod Cotelerius adeo in Monum. grec., t. III, p. 171, prefationem et partem huius uersionis ex codicibus Colbertinis et regiis, quos laudat p. 564, ediderit, ubi in cod. Colbertino 1215 Rufini Historiam Grece  scriptam et Hieronymi presb. Dalmate nomen preferentem, post Palladii Lausiacam exstare annotauit? Fragmenta etiam huius uersionis ex codd. uenetis et Augustanis Rosweydus accepisse se scribit proleg. 4, § 8, p. 23.

Nec Grece solum uersa est, sed in Syriacam et Arabicam linguam etiam transfusa, ut Fontanino Maronita quidam narrabat. Frequentissime denique linguis recentioribus loqui docta, quarum uersionum antiquissime sunt Italice, plurime Gallice, nec Belgice, Germanice et Anglice desunt.

    Italia I, 1476. uenetiis, apud Anthon. Bartholomei, fo, in libros uI distincta, quorum primus Hieronymi nomen gerens ex diuersis auctoribus, sed maximam partem Rufino, constat.
     Italica II, 1589. uenetiis, apud Gurros , in-4o, cum figuris ex noua interpretatione Ioan. Marci uerdizotti.---Has duas commemorat Rosweydus; sed longe plures intra paucorum annorum spatium seculo Xu Italia uidit, quarum octo unus Francisci Car. Alter libellus  profert, nempe 1o 1475, in uinetia, impresse da M. Gabriel di Pietro da Triuisio, fo, nitidis characteribus, columnis sectis: 2o 1477, in uicenza, per Herm. Liechtenstein, fo; 3o 1479, in uinetia, per M. Nicolao Girandengo, fo; 4o 1483, in uenezia, per Bernardino di Pino da Como, fo; 5o 1490, in Milano, pergli discreti Compagni Leonardo Pachel et Hulderico Scinzenzeller, fo, litteris Gothicis minusculis, absque  signaturis; 6o 1493, in uinegia, per Gioanne, fo; 7o 1499, in Milano, per M. Uld. Scinzenz., fo; 8o 1499, in uenezia, per Cristof. di Pensa, fo.
    Gallica I, 1486, Lugduni, laudatur in editione Anglica mox adducenda.
    Gallica II, 1494, Parisiis, ap. Ioan. Dupré, fo, cum figuris, interprete anonymo. Ex secunda Latina expressum monet Rosweydus.
    Gallica III, Parisiis, absque indicio anni et typographi, in-4o cum figuris. Cum precedente plane conuenire ac forte ea priorem esse Rosweydos notat.
    Gallica Iu, 1605, Parisiis, apud Guillelm. Chaudiere, in-4o cum figuris, interprete anonymo. Ex tertia Latina expressam uult Rosweydus. Quatuor libros  tantum continet, omisso toto quinto libro et Paschasio.
    Gallica u, 1606, Parisiis, ap. Guil. de la Noue, in-8o, interprete Iacobo Gaultier. Continet primum et secundum librum Rosweydi collectionis ex ed. secunda Latina.
    Gallica uI, 1657, Parisiis, apud Petrum Petitum, in-4o, interpr. Arnoldo Andillio tomi n ed. 4.
    Gallica uII, Fosseo interprete, laudatur a Tillemontio in uita S. Apollonii, t. X, p. 36.
    Belgica I, 1490  ap. Petrum uan Os, fo. Constat tribus partibus uarie dispositis et mixtis. Rufini librum totum continet.
    Belgica II, 1498, Delphis, apud Henricum Ekert, uan Hombrech, fo, priori similis.
     Belgica III, 1311, Leyde, apud Ioan. Seuersen, fo, sequitur priores.
    Germanica, sine anni et loci indicio, fo cum figuris. Conuenit fere cum Belgica editione. Rufini uite a folio 85 circiter ad 161 extenduntur.
    Anglica, 1495, Westmonasterici apud Wynkyn de Worde, fo, interprete Guilelmo Capton, ad editionem Gallicam Lugdunens. 1486 confecta est.


Codices. Ex pluribus harum uitarum codicibus, qui Rosweydo presto fuerunt, Rufini librum exhibebant:

    Ms. S. Floriani, fo in membrana ante annos 800 scriptus.
    Ms. Ingolstadiensis collegii Soc. Iesu, fo in membrana  scriptus ualde uetustus.
    Ms. Audomarensis ex ecclesia collegiata S. Audomari, uetustus et maxime perfectus. Librum Rufini sub ipsius nomine exhibet.
    Ms. Affligeniensis ex abbatia S. Petri apud Alostum fo, membrana bone note.
    Ms. Crisbiniensis ex monasterio ord. S. Ben. apud ualentianas, fo in membrana scriptus a uetusta manu.
    Ms. Aquicinctinus ex cenobio ord. S. Bened. apud Duacum, fo in membrana.
    Ms. Letiensis maior ex monasterio S. Bened. sub patrocinio S. Lamberti, fo in membrana. Liber secundus hic Posthumiano ascribitur et dicitur ad Phydosum missus.
    Ms. Letiensis minor, olim S. Michelis in Sarto,  in-4o in membrana.
    Ms. Bone Spei ex abbatia eiusdem nominis ord. Premonstrat. apud Binchium Hannonie oppidum, in-4o obl. in membrana charactere bono et uetere. Fragmenta tantum ex diuersis libris et Rufino continet.
    Ms. Moretianus, fo in membrana, non ualde uetustus quidem, sed plurima continens. Rufini librum Posthumiano ut Letiensis maior ascribit. A filiis D. Moreti acceperat Rosweydus.
    Ms. S. Iacobi in Insula, ubi est abbatia ordin. S. Bened. Leodii, fo in membrana an. 1312 scriptus.


Ex eadem abbatia habebat libellum chartaceum in-8o, in quo uita S. Onuphrii erat recenti manu.

    Ms. Camberonensis ex abbatia S. Marie de Camberone  ord. S. Bernardi apud Athum, in membrana, fo recentiore manu. Liber Rufini sub hoc titulo uenit: Incipiunt actus SS. Patrum a Posthumiano monacho editi et ad Fidosum missi.
    Ms. Claromarescanus ex abbatia S. Marie de Claromaresco iuxta Audomarum, ord. S. Bernardi, fo in membrana charactere bono, sed non ualde ueteri. Liber Rufini nulli auctori inscriptus est.
    Ms. S. Marie Bibrach in Germania, fo in membrana, charactere utcunque uetusto.
    Ms. S. Petri in Munster, fo in membrana, recentiore charactere quedam tantum ex libro Rufini continet.
    Ms. S. Sepulcri Maior ex monasterio S. Sepulcri,  quod Cameraci est ord. S. Bened., fo chartaceus recentiore manu. Rufini liber Palladio tribuitur et ab Hieronymo Grece uersus dicitur.
    Ms. S. Sepulcri Maior, in-4o in membrana, manu recenti. Librum Rufini Hieronymo tribuit.
    Ms. Carthusianorum Marie de Gratia prope Bruxellas, fo in membrana scriptus an. 1460.
    Ms. Ruremundanus ex collegio soc. Iesu Ruremunde, fo in membrana, ex ed. prima uidetur exscriptus.
    Ms. Sionius monasterii religiosorum de Sion ord. S. Augustini Cortraci, fo chartaceus scriptus an. 1469, haud dubie ad ed. primam.




III. Basilii Magni Regula seu Instituta monachorum.

Hec Rufini uersio, ut ab ipso olim in Italia uulgata  erat, sancti Benedicti euo uulgo Regula sancti Basilii audiebat, atque tunc temporis et in sequentibus seculis frequenti lectione per monasteria uersabatur. At recentioribus a typographia inuenta temporibus non admodum typis frequentata est. Primus eam uulgauit Ioannes Franciscus Brixianus, monachus congregationis sancte Iustine, anno

1500. uenetiis, apud Lucam Antonium Iuntam, in-4o, in libro cui titulus: Quatuor primum approbate religiosis quibusque uiuendi formule. Hec editio postea renouata est anno

1519. Parisiis, apud Ioan. Petit, in-4o, ubi tamen, ut Fontaninus obseruat, qui in codicibus mss. est Urseius, mendose appellatur Ursarius, fortasse Ursacius dicendus. Monachus Brixianus adnotauit in  fine hanc regulam in suo fonte apud Grecos ampliorem et in ordine accuratiorem haberi, eamque se cum aliis eiusdem Basilii diuersis tractatibus Rufino interprete propediem Latinis donaturum [a 1Kb] . Ad manus nostras est editio operum Basilii Magni Latina ex interpretationibus Ioan. Argyropuli, Geo. Trapezuntii et Raphelis uolaterrani, anno

1523. Parisiis, apud Iod. Bad. Ascens., in fol., parata, in qua Regula de institutione monachorum Rufino interprete a folio 156 usque in finem legitur. Fol. 155 extremo prefatio Rufini in opus ipsum, quod capitibus centum constat, legitur. In fine precedentis opusculi subscriptum: Finis Operum D. Basilii M. per R. uolaterranum traductorum. Sequitur Regula et quedam alia per Rufinum translata.  Quorum similia fere in superioribus habentur opusculis. Id quo sit referendum non uideo, cum in ipso hoc opusculo totum uolumen desinit; nisi forte ex ultima subscriptione diuinare aliquid audeas, que sic sonat: Explicite sunt Institutiones monachorum sancti Basilii M. Cesariensis episcopi. Sub cuius regula militant omnes monachi Orientales et in Asia ferme et Grecia et olim etiam Carmelite, ut et nunc, non sane multis mutatis. Epistola ad B. Gregorium Nazianzenum prius inter translata ab R. uolaterrano posita est.---Ita uero et hanc Rufiniane translatione deberi existimauerit oportet editor uel edendorum  auctor saltem Iacobus Faber Stapulensis. Ceterum hic quoque Ursarius pro Ursacius exscriptum est. Repetita est, si quid iudico, hec editio, anno

1531. Colonie, apud Eucarium, fo, quam Fontaninus laudat.

1575. Colonie, apud Geruinum Calenium, fo. Eadem Regula, accessit Regula sancti Benedicti, Commentario illustrate per Ioannem cardinalem a Turrecremata, p. 537.

uera ac germana pre ceteris Rufini interpretatio creditur, que laudatur in Concordia Benedicti Anianensis, cuius codici Regularum seorsum inseritur. Hinc ad membranas Colonienses, olim ex autographo sancti Mariani Treuirensis descriptas, ubi Rufiniana Regula primo loco legebatur, ad amussim expressam  euulgauit Lucas Holstenius anno

1661. Rome, ap. uitalem Mascardum, in-4o, in editione codicis Regularum quas SS. Patres monachis et uirginibus sanctimonialibus prescripsere. Collecta olim a sancto Benedicto Anianensi abbate, parte prima.

Ex membranis Coloniensibus descripserat et ad Lucam Holstenium editionis causa miserat an. 1643 Fabius Chisius Neritinorum tunc episcopus sedis apostolice apud Ubios Apocrisiarius, postea summus pontifex Alexandri uII nomine. Mox

Parisiis, ap. Ludouicum Billaine, in-4o. Eadem editio repetita est et nuper admodum anno.

1759. Auguste uindelicorum, sumpt. Ignatii Adami et Franc. Ant. ueith, fo, cum eodem codice a Mariano  Brockie multis accessionibus aucto, amplificato et in sex tomos diuiso. Tomo I, parte prima, p. 67-108, hec Basilii Regula recusa est.

Preterea de quodam consilio edende huius Regule Rufiniane una cum aliis eiusdem operibus, initio seculi XuII nescio quibus auctoribus suscepto, sed quod exitum non habuit, Fontaninus in medium profert uerba sequentia prefationis in Opera sancti Basilii Gr. Lat. Parisiis apud Mich. Sonnium an. 1617 in-folio impressa: »Exstat etiam asceticorum librorum epitome uel certe regularum fusius expositarum, quam Latinitate donauit Rufinus Aquileiensis, ac librum de Institutis monachorum appellauit, eaque Colonie una cum ceteris Rufini seorsim edetur, presertim cum ordinem Regularum non seruet  quem Basilii Opera pre se ferunt.« Idem obseruat Frontonem Duceum ibidem, tomo II, p. 28, col. 2, in notis ad Regulam fusius disputatam emendationes Latine uersionis Rufini ex duobus mss. codicibus Puteanis inseruisse. Porro aliam Basilii Regulam esse, quam Prosper Stellartius in libro cui titulus, Fundamina et regule omnium ordinum, edito Duaci per Balthassarem Bellerum, an. 1626, in-4o, p. 138, attulit. Denique hos insuper et obiter quidem codices Fontaninus laudauit: 1o unum peruetustum membranaceum bibliothece Sancte Crucis in Hierusalem; 2o alterum uetustissimum bibliothece Sancti Germani a Pratis, in quo in ducentas interrogationes  totidemque responsiones iisdem subiectas Regula diuisa sit.


Iu. Basilii Magni homilie septem a Rufino conuerse.

Hec non nisi a Iuliano Garnerio in ed. Operum sancti Basilii, Parisiis 1722, tomo II, p. 713, ex codicibus Regio et Colbertino edite sunt. Easdem in codice bibliothece uaticane Urbinate, n. 67, membranaceo deprehendit Fontaninus loco laudato, cap. 8, t. I, p. 299.

In Benedictina Operum sancti Augustini editione post initium tomi Iu exstat sancti Basilii prefatio ad Commentarium in Psalmos olim sancto Augustino attributa, quam editionis illius auctores interpreti Rufino transcribunt, quod item in codice bibliothece Thuanee t. II, p. 456, fieri Fontaninus obseruat.  Hec est prefatio homilie prime sancti Basilii, a Rufino Latine translata; quam pariter Thomasius utrique Psalterio editionis 1 et 2, p. 11 et 43 preposuit. Fontan.


u. Pamphili Apologia pro Origene a Rufino conuersa.

Ex sex libris quibus hec Apologia constabat, solus primus a Rufino Latine redditus est. Reliquos, quorum quatuor ab Eusebio et Pamphilo coniunctis studiis, sextus ab Eusebio solo compositi erant, non attigit. Fuit hec ex causis una, quas cum aliis non grauioribus ad derogandum uero auctori librum Hieronymus excogitauit, et Fontaninus seuera lance expendit, Lib. u, cap. 5, III, p. 254 sqq. Insertus est hic liber una cum Rufini Apologia in uariis Origenis et Hieronymi editionibus, ueluti Hieronymi Martianea,  tomo u, p. 219-249, Origenis Ruei, tomo Iu inter Opera ad Origenem spectantia primo loco, ad sex codices mss., I. Corbeiensem tum S. Germani a Pratis noni seculi; 2. Regium, 1641, tertii decimi seculi; 3. Sorbonicum; 4. S. Rhemigii Rhemensis; 5. S. uitoni; 6. S. in periculo maris, nec non eos ad quorum fidem libri de Principiis emendati erant, collatus preuiaque docta et ampla Admonitione.


uI. Origenis libri quatuor de Principiis et Homilie.

Reperiuntur hec opuscula ex Rufini interpretatione in omnibus Origenis Operum editionibus. Librorum de Principiis prima editio uidetur esse ea que cum uariis Origenis operibus studio Constantii  Hierothei canonici regularis Sancti Saluatoris facta est uenetiis apud Lazarum Soardum, 1514, in-fol. Hinc in Erasmianas transiit. In nouissima Ruei exstat tomo Iu. Quod Homilias attinet, he pariter in omnibus Operum descriptionibus cum Latinis tum Grece ac Latine editis prostant. Ne quis autem miretur si intellexerit in antiquioribus non Rufino sed Hieronymo earum interpretationem tribui, in omnibus codicibus mss. idem fieri discat; in quibus insuper prologi plerumque omnium librorum inuidie euitande gratia resecti sunt, ne Origenis errorum metu, quorum suspicione Rufinus premebatur, lectores ab emendo deterrerentur, ut Erasmus libere in censura homiliis in Genesin addita edixit. Unum,  si bene memini, commemorat Fontaninus, qui Rufinum interpretem simpliciter ascriptum habuerit, codicem homiliarum in Leuiticum bibliothece S. Antonii uenetiis, sed que incendio interim absumpta est. In editione Ruei homilie in Genesin, Exodum, Leuiticum, Numeros, Iosue, et Iudices, tomo II , p. 52 usque ad 489, in Psalmos, ibid., a p. 654-700. Libri decem in Pauli Ep. ad Romanos tomo Iu  pgg. 458-689 leguntur. Preterea peculiares quasdam occurrunt editiones, quas iuxta Fontaninum enumeratas dabimus.

Coniunctim Origenis Homilias in Genesin, Exodum, Leuiticum, Numeros, Iesu Naue et librum Iudicum, diuo Hieronymo interprete, primus omnium edidit Aegidio uiterbiensi diuinorum uerborum oratori  excellenti, ordinis Eremitarum, postea S. R. E. cardinali, nuncupatas, Aldus Manutius, uenetiis, 1503, fo. Editioni operam suam commodauit monachus qui nomen suum in prefatione reticuit, multum se debere professus sodali suo in cenobio Patauino Sancte Iustine, Hieronymo a ualentis, Hispano. Quanquam autem uniuersi operis interpretem Hieronymum facit, nimirum quod in codicibus mss. unde illud eruit, pro Rufino ab librariis Hieronymum scriptum reperisset, ut eius nomine uolumen acceptius euaderet, prologum tamen, quem in codicibus repererat, tanquam alienum ac Hieronymo haud dignum pretermisit. Haud quidem dubitare se, inquit, tam auctorem quam interpretem absque proemio opus edidisse, uerum scriptorum incuria ad nos minime peruenisse. Recusa est hec editio iterum a  Bernardino Benalio, uenetiis, 1512, in-fol.

Homilias in Leuiticum in libros sexdecim digestas Rufini nomine ex codice Corbeiensi primum uulgauit Iodocus Clichtoueus, Lutetie typis Wolfgangi Hopylii, 1514, fo. Perperam Cyrillo tribuuntur in Latinis Patris eius editionibus, ex quibus duas pre ceteris appellat Fontaninus, Coloniensem per Melch. Nouesianum 1546, tomis duobus in-folio, accurante Petro Canisio, factam, in quo tomo I, p. 41, exstant; et Parisiensem apud Mich. Sonnium, an. 1573, fo, ubi p. 66 reperiuntur.

Homiliarum in Numeros prologus, qui sicut reliquarum etiam prefationes in editionibus typis descriptis et codicibus desideratur, seorsum in quibusdam  codicibus reperitur, quorum complures apud Fontaninum lib. u, cap. 7, p. 286 sq., enumeratos uideas. Editus autem est ex codice Bigotiano ab Henrico ualesio in notis ad Historiam Eusebii lib. uI, cap. 38, et pluribus collatis Petro Franc. Chiffletio in Paulino illustrato, parte II, cap. 25, qui tamen non Ursacio, sed Donato inscripsit. De quo errore eiusque occasione accurate Fontaninus.

Homiliarum in librum Iosue codicem ms. subnotauit Fontaninus ex bibliotheca ms. Antonii Augustini edita Tarracone apud Philippum Mey, 1587, in-4o, cod. 48, hoc lemmate: Origenis Alexandrini, qui et Adamantius, in librum Iosue Homilie XuI. Beato Hieronymo interprete, uel Rufino, ad Chromatium.  Liber in membrana annorum 300 et ultra, forma quadrati.

Homilias IX in Iudices a Rufino translatas et cum prologo ad Apronianum directas post Merlini primam editionem Latinam Operum Origenis  uulgauit Constantius Hierotheus cum aliis Adamantii Operibus in Nouum Testamentum, premissa Apologia Iacobi Merlini pro Origene, uenetiis, apud Lazarum Soardum, 1516, fo. Occurrunt ibi post homilias in Lucam fol. 87, exstantque etiam in codice ms. uaticano, Urbinate 65, fol. 34, p. 2. Fontan.

Homilias in Cantica canticorum incerto interpreti ascriptas Ioannes Martianeus coniecit in tomum u Operum Hieronymi, p. 603. In quibusdam codicibus Hieronymo et Ambrosio tribuuntur. Nec Erasmus  uerum auctorem agnouit; sed Cassiodorus Diu. Lect. cap. 5, Rufinum facit interpretem, et firmat codex Petri Pithei, sic inscriptus: Incipit tractatus Origenis in Cantica canticorum a Rufino translatus in Latinum.

Commentarii in Epist. Pauli ad Romanos. Hos Theophilus Salodianus ordinis Fratrum Obseruantium, de quo in scriptoribus Minorum silet Lucas Waddingus, in Fesulani monasterii bibliotheca Hieronymi interpretis nomine a se repertos foras emisit uenetiis, apud Simonem de Luere, 1506, fo, nuncupauitque Alexandro Portensi uicetino, equestris ord. uiro. Recudit postea idem opus Bernardinus Benalius, 1512, fo, Operumque Origenianorum collectioni sue deinde inseruit Erasmus. Prologum Rufini  ad Heraclium, Hieronymum auctorem arbitratus Ioannes Martianeus inseruit epistolis ab se nouo ordine digestis tomo Iu, n. 107, p. 808. Codices mss. quosdam obiter notat Fontaninus, p. 297.


uII. Gregorii Nazianzeni opuscula decem a Rufino Latinitate donata.

Ipse Rufinus in Historia ecclesiastica denas Gregorii oratiunculas a se conuersas notauit. Has primus Ioannes Adelphus Mulingus luci dedit Argentine, 1508, hoc titulo: Hi sunt in hoc codice libelli X Gregorii Nazianzeni.---Ad calcem: Explicit liber B. Gregorii Nazianzeni, translatus a quodam Rufino, impressus Argentine per Ioannem Knoblouch, anno MDuIII, in-4o. Editor librum dicat Geargio Bohem,  Moguntine, et Ioanni Flamingo, Boppardiensis Ecclesiarum presbyteris, quibus palam facit se Ioanni Francisco Pico, Mirandule comiti, necessitudine iunctum, seque scripta Rufini in lucem ferre, ne tandem pereant. Prodierunt deinde cum aliis Nazianzeni operibus ex interpretatione Petri Mosellani et Bilibaldi Pirckheimeri, Lipsie, 1522, in-8o, Fontan. Aliam editionem a Fabricio etiam pretermissam memorant recentissime Nazianzeni Operum editionis conditores, monachi Benedictini , ita inscriptam: Gregorii Nazianzeni cognomento Theologi orationes XXXuIII, tractatus, sermones, et libros aliquot Latine, Bilibaldo Pirckheimero, Rufino presbytero, et Petro Mosellano interpretibus,  ex editione Ioannis Straub et Desiderii Erasmi.

Denique de codicibus Rufini Gregorianis mss. singulatim paucis egit Fontaninus, que repetere haud peniteat.

uaticani codices, n. 4259 et 5259, exhibent opusculum secundum de Natali Domini.

Urbinas 72 Apologeticum una cum prologo ceterisque opusculis comprehendit, non tamen de Nicena Fide deque Arianis.

Palatinus 66 Apologeticum quoque cum prologo. Hic libellus seruatur etiam in bibl. S. Crucis in Agro Sessoriano post regulam pastoralem sancti Gregorii cod. 109, et extat in bibl. Bodleiana inter mss. Ioan. Seldeni, n. 3423.

Codex Noruicensis, n. 9333, cetera opuscula sub  prologo ad Apronianum complectitur.

Codex Baluzianus Rufiniana Nazianzeni Opera complectens  in Regiam transit.

Codicem Regium, n. 313, in quo aliquot Gregorii orationes ex uersione Rufini exstent, Labbeus in Bibl. min. suppl. p. 274 laudat.


uIII. Sixti Sententie.

Enchiridium etiam uel Annulus inscribuntur. De auctore Sixtine huius Sententiarum collectionis iam ab ipsa Rufini etate contrariis opinionibus disceptatum fuit, aliis ethnicum aliis Christianum censentibus. Fuerunt qui ad Sextium philosophum Stoicum a Seneca laudatum; alii, qui ad Pythagoreum nescio quem referrent; alii rursus Sixtum II pontificem Rom. et martyrem auctorem eius fecerunt. Plurima  editorum pars, ut alios innumeros scriptores taceam, in hac questione occupata fuit, nec tamen multum, si quid uideo, profecit. Erat quidem seculum illud post Christum natum secundum gnomographis huius generis fertile. Potuit autem liber uarie postmodum a gentilibus et Christianis interpolari. Et sane a Rufino admodum interpolatus est et immutatus. Quid obstat igitur quominus Hieronymus, cui alias, ob inuidiam qua in Rufinum commouebatur, parum equidem tribuerim, uera dixerit, ethnicum primarium scilicet auctorem statuens? Quid quod Galeus obseruauerit Rufinianarum sententiarum codices adeo inter se discrepare, ut ferme constet duas Xysti editiones antiquitus prodiisse? Alios enim codices  plures, alios pauciores sententias comprehendere; alibi multa repeti, interdum ordinem immutari; alia quoque exemplaria non uno tenore procedere, sed duas partes constituere, quod posterius etiam ab Hieronymo notatum Fontaninus animaduertit. Denique Galeus nullum se codicem nactum affirmat, cui ex accurata predictorum collatione non aliqua accessio fieri posset. Prima editio fuit Symphoriani Champerii, an. 1507. In sequentibus, quarum hic indicem statuimus, eminent editiones Hillesemii, Galei et Siberi que est nouissima.

1507. Lugduni, apud Iannot de Campis, in-4o. Sixti Annulus cum prologo ad Apronianum cum Symphoriani Champerii libro de Quadruplici uita.  Miratur editor in prefatione ad Philibertum Naturellum, librum eximium a nemine Gallorum ante, quod sciret, impressum.

1514. Wittenberge, in officina Grunenbergi, in-4o. Idem, cum Pythagore aureis carminibus.

1516. Basilee, apud Ioan. Frobenium, in-4o, cum aliorum quibusdam scriptis hoc titulo: Aenee Platonici Christiani de immortalitate anime deque corporum resurrectione Dialogus, qui Theophrasius inscribitur, Ambrosio Camaldulensi interprete.

Athenagoras Atheniensis de Resurrectione, Marsilio Ficino interprete.

Xysti Pythagorici Sententie, Rufino interprete. Rhenanus in epistola ad Paulum uolzium, abbatem Hugonice curie in ualle uogesina, inque altera,  qua prefatur in Xystum, ait huius sententias, ad antiquum exemplar, quod apud Diuam Fidem Selestadii exstiterit, ab se recognitas. Utraque editio ut inter se conferantur, optat Fontaninus, p. 304. Discrepat imprimis quoad prologum.

1518. Louanii, in-4o. Eedem. Font.

1520. Basilee, in-4o. Haud dubie repetitio Rhenaniane.

1522. Colonie Agripp., in-4o. Eedem.

1541. Parisiis, in-4o. Eedem.

1552. uenetiis, ad signum Spei, in-12. Eedem. Sine prologo, fol. 122, post indicem libelli sic inscripti: Dicta pretiosa siue loci communes ex omnibus fere doctoribus qui in sacris litteris scripserunt, per Defensorem theologum uetustissimum excerpti.

 1574. Colonie, apud Maternum Cholinum, in-8o. Sententie Sixti aut Xysti que uere sapientie preceptis referte sunt et ad celestem disciplinam animos informant, Ludouici Hillesemii Andernaci docta explanatione illustrate. Sine prologo.---Preter commentarium legentium commoditati succurrit sententiarum distinctione per numeros in margine indicata. Dicauit Gregorio XIII, summo pontifici.

1575. Parisiis, ap. Mich. Sonnium. Eedem ex Hillesemii editione, sed notis omissis in Bibl. PP. Bign., t. III, p. 962. Ad eamdem etiam in reliquis Bibl. PP. editionibus 1589, 1609, 1624, 1634, 1644, , tomo uI, Coloniensi 1618, t. III et Bibl. Max. Lugd. 1677, t. III descripte sunt, in quibus omnibus prologo carent.

 1615. Helmstadii, ap. Iac. Lucium, in-12. Gnome siue sententie de moribus, non minus erudite quam pie, Xysti philosophi, Laurentii Pisani et Thalassii episcopi, nunc primum seorsim edite studio Ioannis a Fuchte, sine prologo quoque.

1670. Cantabrigie, ap. Ioan. Hages, in-8o. Sexti Pythagorei sententie e Greco in Latinum a Rufino uerse, et Xysto Romane Ecclesie episcopo falso attribute cum Opusculis mythologicis Thome Galei, 1671.

Textum desumpsit Galeus ex Bibl. PP., Rhenanianam haud sibi uisam fassus. Hinc etiam prologus deest.

1725. Lipsie, in offic. Weidmanniana, in 4-o. S. Sixti II philosophi pontificis Rom. et martyris Enchiridion  ut Christianum sec. III monumentum iuxta codicem beati Rhenani edit, obseruationibus illustrat, aduersus sancti Hieronymi, Gelasii, I. M. Brasichellensis, etc., censuras uindicat, concilioque Romano sub auspiciis Benedicti XIII. P. R. A. R. S. MDCCXXu conuocato, ad restituendam libri famam off. offert Urbanus Godofredus Siberus prof. Lips.

Quod si editor famam libri reparari posse putabat, demonstrando auctorem nisi primarium, potioris tamen partis fuisse Christianum, nichil reliquisse censebitur, quod ad hanc illi gloriam uindicandam spectare possit. Tam docte enim quam sagaciter fontes plerarumque sententiarum in sacris aut antiquissimorum Christianorum scriptis indagauit, et ex iis potius quam ex ueterum Grecorum doctrina deriuandas  esse probauit. Sin in eo contineri libri existimationem censuit, ut a Sixto II pontifice profectus putaretur, nimium probasse magis quam uerum uidebitur. Ceterum ordo et descriptio commodissima est et omnino ad gratiam lectorum promerendam aptissima.


IX. Euagrii opuscula.

Constat ex Hieronymi  testimonio, Rufinum aliquot Euagrii opuscula Latine interpretatum esse, et disertis uerbis sententiarum illius uersionem ei tribuit Gennadius cap. 17. Sed cum non unus Euagrii liber hac inscriptione olim exstaret, per se quidem haud facile dirimi posset qualis ille liber fuerit, nisi alter eiusdem Gennadii locus quodammodo subuenire huic dubitationi uideretur.  Is enim cap. 11 Euagrii scripta recensens quinquaginta Sententiarum librum commemorat, quem ego, inquit, Latinum primus feci. Nam superiorem olim translatum, quia uitiatum et per tempus confusum uidi, partim reinterpretando, partim emendando auctoris ueritati restitui. Liber superior seu precedens est liber centum Sententiarum. Huius ergo uersionis olim facte et a Gennadio emendate auctorem alium ac Rufinum neminem fuisse, Fontaninus contendit, lib. u, cap. 9, § 4. Quam recte, iudicent alii. Nobis quidem he Fontanini suspiciones non tante uidentur, ut absque dubio inter Rufiniana hunc Euagrii librum, nedum alterum et tertium cum eo referendum censeamus. Nam quod ait, Gennadium cap. 11 quedam Euagrii opuscula a se, quedam ab alio, quem Rufinum esse  uult, translata esse, scribere et in posteriorem classem tres illos libellos reiecisse, falsum est. Nec Hieronymus, hos libros, sed huius, Euagrii libros aliquot a Rufino conuersos ab Occidentalibus lectitari, scribit. Interea dictos tres Euagrii libros, qui iamdudum periisse credebantur, in appendice codicis Regularum sancti Benedicti abbatis Anianensis, quem Holstenius publici iuris fecit ex membranis Floriacensibus Regine Suecorum, nunc uaticanis uulgatos esse, Fontaninus ostendit. Monet autem priores duo absque distinctione sententiarum ob similitudinem in unum coaluisse utrique una, quam subiicimus epigraphe imposita, hoc pacto tamen diuidenda: 1o Euagrii monachi Sententie. 2o Ad eos qui in cenobiis et xenodochiis  habitant. Quorum primus centum Sententiis constans absoluitur pag. 35 ed. Paris., uerbis: Suauis est mel, et dulcis fauus. Scientia autem Dei dulcior ambobus. Alter inchoatur uerbis: Audi, o monache, sermones Patris tui. Atque his succedit tertium opusculum, Sententie ad uirgines. Iam uero addit summopere optandum esse ut singuli seorsim dispositi, et sententiis per numeros ad oram distinctis cum ceteris Rufini Operibus, tam alienis quam propriis in unum corpus redactis officinas typographicas subeant.


X. Recognitiones Clementis.

uariis hic liber in diuersis codicibus mss. gaudet inscriptionibus, unde etiam in impressis diuersa interdum nomina. Audit igitur mox Recognitiones uel  Recognitio Clementis, mox Clementis Romani Itinerarium ad Iacobum fratrem Domini; uel Itinerarium S. Clementis de factis et dictis B. Petri apostoli; item Acta Petri apostoli, Circuitus, Periodus Petri, Clementis Itinerarium; Historia, Chronica Gesta, simpliciter denique, Liber uel Libri Clementis; aliquoties etiam inscribitur: De uera disputatione Petri apostoli contra falsitatem Simonis Magi, uel De disputatione Petri cum Simone Mago.

Primus, qui typis describendum daret exstitit Iacobus Faber Stapulensis, anno

1504. Parisiis, ex officina Bellouisiana, impensis Ioan. Parui, in-fol. min., in libro cui titulus: Paradisus Heraclidis, Epistola Clementis, Recognitiones Petri apostoli, Complementum epistole Clementis,  Epistola Anacleti. Duobus et uiginti annis post secuta est Sichardi editio

1526. Basilee, per Ioan. Bebelium, fo. Diui Clementis Recognitionum libri decem ad Iacobum fratrem Domini, Rufino Torano Aquileiense interprete, cui accessit non penitenda epistolarum pars uetustissimorum episcoporum hactenus non uisa, eorum qui abhinc annis 1200 Romane Ecclesie prefuerunt.

Cum Fabri editionem Sichardus ignorasset, tanquam opus nouum et ab ipso demum erutum ex codicibus duobus, Basileensi et Schonaugiensi, edidit et Bernardo Clesio Tridentino episcopo, et postea cardinali, nuncupauit. Duo in illo reprehendit Fontaninus: primum, quod Recognitiones ab Eusebio suppilatas tradiderit; alterum a uossio et Barthio quoque reprehensum,  quod Gelasii et septuaginta episcoporum de Clemente iudicium reprehendere non sit ueritus. Nempe Decreti Gelasiani uulgatam lectionem eum fefellisse, huncque offensionis lapidem genuinum et uetustissimum Gelasium a se editum sustulisse. Ab hac deinde reliquas editiones fluxisse obseruat, ueluti

1547. Colonias, ex off. Melch. Nouesiani, in-8o, eodem titulo, et

1568. Parisiis, ap. Audenum Paruum, alias ap. Mich. Sonnium et Sebast. Niuellium, in-8o, que eadem est, sed mutato titulo. Neminem autem in Rufinianis Clementis Recognitionibus maiorem operam posuisse Fontaninus censet, quam Lambertum Gruterum Maximiliani  II, imperatoris a sacris concionibus, qui uniuersa que sub nomine Clementis Romani circumferuntur, uno uolumine complexus prefationibus, argumentis, notis et monitis instructa uulgauit. Prodiit opus

1569. Colonie Agrippine, apud Ioan. Birckmannum, in-fo, hoc titulo: Clementina, hoc est, B. Clementis Romani Opera, que quidem in hunc usque diem a uariis auctoribus collecta, conuersa emendataque latine exstant, omnia, cum noua prefatione de ueris falsisque B. Clementis scriptis, postremaque eorumdem fideli emendatione ac diligenti argumentorum difficiliumque locorum explanatione D. Lamberti Gruteri ueriradii ad D. Danielem archiep. Mog., etc. Hanc editionem nonnullis resectis deinde  expresserunt editores Bibliothece PP. Lugd. , tomo II, p. 376.

Omnium denique hactenus laudatorum editorum industriam et diligentiam uicit Ioan. Bapt. Cotelerius in celebratissima collectione Patrum apostolicorum, que primum

1672. Parisiis, ap. Ioan. te Petit, fo, deinde auctior aliquanto et commodiori habitu, 1698, Amstelodami, sub nomine Antuerpie, Huguetanorum sumptibus; tertia denique uice, 1724, Amstelodami, ap. Ioan. Wetsten. prodiit. Amstelodamenses editiones curauit Ioan. Clericus, qui Cotelerii epistolam nuncupatoriam et prefationem in qua ratio operum explicatur, consulto omisit. Titulus a Cotelerio scriptus est hoc modo:

 Recognitionum S. Clementis ad Iacobum fratrem Domini libri decem a Rufino Torano, Aquileiense presbytero e Greco in Latinum uersi, cum eiusdem interpretis prefatione ad Gaudentium episcopum.

Cotelerius totum opus ad sex egregios codices accuratissime exegit, uariantes lectiones attexuit, notisque breuibus, sed bone frugis, Clementem ubi opus fuit, passim illustrauit, libris in capita post Fabrum, quanquam diuersa ratione, distinctis.

Codices mss. quibus usus est in prefatione huius editionis enumerantur:

1. Sorbonicus; 2. Thuanus; 3. Regius; 4. Petri Candelerii; 5. Carmelitarum Excalceatorum.

Colbertinum alium Nurrius in diss. de his libris p. 224 adducit. Palatinum quoque peruetustum seruant  Plutei uaticani. Fontaninus, p. 339.

Duo insuper adiicienda sunt, de quibus itidem Fontaninus loco suo disertius. Primo, ne quis sibi imponi sinat uolumine hoc titulo impresso: Clementis Romani episcopi de rebus gestis, peregrinationibus atque concionibus S. Petri, Epitome ad Iacobum Hierosolymitanum episcopum. Parisiis, apud Hadrianum Turnebum, 1555, in-4o.

Neque enim Recognitiones continet, sed puram Epitomen non ex solis tamen Recognitionibus a Rufino editis, sed etiam ex Homiliis et Epistola Clementis ad Iacobum, nec non martyrio eiusdem et narratione Ephremi episcopi Chersonesi conflatam, ut dudum Cotelerius ostendit, qui ad septem mss. codices Regios  istud opus collatum uulgauit, p. 749, post Recognitiones et Homilias.

Alterum de quo dicturi sumus, concernit Epistolam que Clementina ad Iacobum fratrem Domini dicitur, recognitionum libris subiectam, Rufino pariter interprete. De authentia eius et interprete inter ipsos catholice Ecclesie doctos primi ordinis lis pendet. Attamen Fontaninus pro utroque fidem facere nititur. Simul ab eo notate sunt collectiones aliquot epistolarum pontificum Rom. et conciliorum, in quibus illa locum occupauit. Huiusmodi sunt Epistole summorum pontif. que an. 1591, Rome in edibus Populi Romani, tribus tomis distincte prodierunt, in quorum primo ante omnes alias hec exstat, cum appendice spuria p. 7, cuius ad oram epigraphe: Compendiolum  fidei Christiane.

Porro Labbei Concilia, ubi tomo I, p. 89, inseritur, deque additamento hec leguntur: Hic desinit Epistola in quibusdam codicibus. Cetera sunt uice appendicis addita circa annum 800, ut uidetur.

Concilia Petri Crabbe, ed. Colonie, apud Petr. Quentel. 1538, t. I, p. 14, ubi assumento coniuncta est.

Theodorus Bibliander, libro inscripto Christiana atque catholica doctrina, Basilee ap. Iacob Parcum, 1550, in-8o, p. 221, eamdem, Rufino interprete, sed ablata appendice inseruit. Sine nomine interpretis et appendice dudum inserta fuerat alteri libro inscripto: Epistole aliquot illustres, graues et erudite, extra Bibliorum canonem licet, apostolice tamen et pie.  Auguste uindelicorum, per Alexandrum Weyssenhorn, 1529, in-8o. Primam inter epistolas pseudo-Isidori statuit Blondellus.

 Ab editoribus Recognitionum appendix ista mox coniuncta est Epistole, mox disiuncta ab ea. Posterius fecit Faber. Sichardus in prima sua editione an. 1526, quarte ex Epistolis Clementis appendicem ita inscriptam subiecerat: Compendium Fidei. In altera ipsi Epistole coniunxit. Eum secutus est Gruterus. Cotelerius, cum post Recognitiones eamdem Epistolam Grece et Latine, sine ullo additamento edidisset, postea Rufini interpretationem ad ueteres editiones et codices mss. collatam et in capita 20 distinctam exhibuit.

uersiones. Germanica: Recognitiones oder Historie uon den Reisen und Reden des Apostels Petri in zehn Büchern: Nunmehr ins Teutsche übersetzt, mit einem uorbericht Gottfried Arnolds. Berlin, bey  l. M. Rüdiger, 1702, in-8o.

Composita est ex editione Gruteri, quod dolet Arnoldus, et opere pene absoluto demum a se animaduersum dicit.

Anglica: The Recognitions of Clement: or the Trauels of Peter, in ten Books. Done in to English by William Whiston. With a preface, or Preliminary Discourse: as also two Appendixes---in his Primitiue Christianity reuiu'd. uol. u. Lond. 1712, in-8o.


XI. Anatolii Alexandrini, Laodicensis episc. Canon paschalis.

Cuius uersione Latina Rufinum Eusebianam Historiam interpolasse censent [a 1Kb] , edidit primus e ueteri  codice ms. Aegidius Bucherius in Commentario de Doctrina temporum, p. 439. Cf. Fontanin. lib. u, cap. 15, § 1.





AD ILLUSTRISSIMUM AC REuERENDISSIMUM DOM. DANIELEM DELPHINUM AQUILEIAE PATRIARCHAM PRAEFATIO.

Que in Rufini Operum Editionem hanc nouam, illustrissime ac Reuerendiss. Patriarcha Delphine, Tua sunt ingentia merita, ita mihi ante oculos obuersantur atque animum, ut dicenda in antecessum ad eius, siue Auctoris, siue industrie etiam nostre commendationem omnia anteuertant, et laudis prerogatiuam sibi iure preripere uideantur. Etsi enim mihi nonnichil fortasse debeat eximius iste Aquileiensis Ecclesie honor, quod eum uix tandem pristine dignitati asserere adnisus sum: plus tamen multo debere se Tibi, palam profitetur: qui cuncta que ad eius impertiendam Scriptis lucem uitamque conducebant, ut explorata mihi compertaque forent de omnibus amplissime Ditionis Tue Bibliothecis, iussisti, et ut uerbo dicam, iacentem filium Tuum, iamque multa exemtum secula Tuis una mecum manibus excitasti. Porro ut subiturum felicissime hominum iudicia, se speret, nouo beneficio prestas, quod eum pergis prolixissima uoluntate prosequi  et studio. Ac sane ille iamdiu olim Aquileie dum uiueret, eundem quem Episcopum, habuit columen et decus suum; nam stare gradu aduersus magnum Hieronymum, Chromatii sanctissimi iuxta ac sapientissimi Antistitis fauore ac presidio fretus, facile potuit: quo etiam conciliatore optimo usus, litauit paci, et meritis insignibus partam de se deque sua Fide opinionem Christiane posteritati tradidit. Nunc Tua demum ope reuiuiscens, Episcopum Te suum spectat auidissimis oculis, alterum Chromatium, eandem et Ecclesie Cathedram obtinentem, et uirtutum instantem uiam, ut nichil iam quod in illo summopere demiratus est, ac sibi sensit propitium, in Te desideret. Desideret autem? Imo uero actum multo preclarius nunc secum putet, quum egregiis per Te auctas incrementis Pietatem ac Scientiam, que duo uere digna sunt studia sacrorum Principe, in Ecclesia Tua uideat: que tot iam clarissimis earum laudum exemplis lucet maxime ac splendet, ut iam non unum atque alterum occurrere sibi ueteres amicos, Iouinum atque Eusebium, sed propemodum innumeros putet; hancque adeo Tibi, Tua partam, Tuique Patrui immortalis opera, felicitatem percelebri Hieronymiano elogio gratuletur, Aquileienses Clerici quasi Chorus Beatorum habentur . Sic eius, quo in Te adfectus esse debet, animum atque obsequium rectissime interpretor: de me autem quid dicam? Ego sim hominum ingratissimus, sin Te, per quem maxime in hac mea adornanda Editione profecerim, priore loco, et quanta maxima declaratione possum officii predicem. Desim etiam ipse mihi, nec satis uidear intelligere, quantus hinc estimationis prouentus scriptis ac nomini Rufini accedat, quem Tu non solum presidio atque amore Tuo complectaris, sed etiam, quum ad amplificandam Aquileiensis Ecclesie dignitatem et gloriam, curas, secundum Deum, omnes contuleris, optime illi ex hoc putes consuluisse, quod partem eius esse glorie nulli secundam eum censeas.

Ecce iam itaque Tibi, Illustrissime ac Reuerendissime Presul, Rufinum Tuum, non lineamenta quidem atque articulos, qualis e pictorum prodiret manibus, effingentem, sed suis loquentem uerbis ac lingua, deque rebus disputantem diuinis luculentissime. Eius Opera tante sunt eruditionis atque doctrine, ut aliorum Patrum, quos ceteris longe nobilissimos ea tulit etas, perquam sane paucis concedant. Sunt autem pleraque omnia iis, que maximus Ecclesiarum Magister Hieronymus elucubrauit, coniuncta propemodum atque illigata, uel materiei que illis subest, uel disputationum ex utraque parte, respectu: que inuicem dissociari uix possunt, aut ne uix quidem. Alia ut parum ad Hieronymum spectent, eius tamen propositi sunt atque ingenii, ut cupidum eruditionis hominem ab illis continuo ad se inuitent, et alliciant. Sed enim prima et tota hinc mali labes, ex quo plus tamen aliquid pretii illis accedendum uidebatur. Auctor, quum fauoris in Origenem, quod nemini compertum non est, suspicione laboraret, abs Hieronymo, cui olim summa fuerat amicitie necessitate coniunctus, bono quidem Fidei purioris studio, acriter tamen notatus, purgare se apud quos male ea de caussa audiret, et secum illo in arenam descendere coactus est. Impar, ut nichil dissimulem, congressus Achilli. Sed et aliunde, ut uere quod res est dicam, caussa exstitit, cur Noster paullo iniquiore loco sit habitus. Nempe ita comparatum est a Natura in hominum, cuiuscumque ille generis sint disputationibus, ut qui caussa cadit, eius et ingenii fetus, et laudes nonnichil detrimenti accipere uideantur. Hanc pre ceteris Presbyter Aquileiensis fortunam subit. Eius monimenta ingenii non perinde studiosos olim nacta sunt, ac fuissent de iis merita. Sequiore euo que in dies magis, et iure quidem, inualuit Hieronymiani nominis gloria quasdam illis quasi tenebras offudit. Unum hoc scilicet, quod ab infenso in Sanctissimum Doctorem parente uideri poterant elucubrata, satis causse erat, ut auide minus exquirerentur.

Hinc sensim ferme obsolescere eximia Aquileiensis Presbyteri scripta, deque manibus lectorum propemodum excuti: que ne interciderent tamen, eorum relicta sunt cure, qui Librariam artem profitebantur, et Bibliothecas instruebant. Hi autem nouo illa incommodo, ne quid lucris suis decederet, cumularunt. Nam que nulli quidem censure obnoxia uidebantur, nimirum neque Origenianis dogmatibus fauere, neque Hieronymianis institutis, et glorie opponi, erantque alia ex parte, ut auide legerentur, atque eternum obtinerent, longe dignissima, ad declinandam nescio quam Rufiniani nominis notam apud studiosorum uulgus, aliis nominibus inscripserunt. Et primi quidem subsellii Auctoribus, Cypriano puta et Augustino, quin ipsi etiam Hieronymo, si Superis placet, adtribuerunt. Factum proinde, ut quum alia ferme situm ducerent, alia non Rufini, sed quorum nomina preferebant, passim crederentur. Etiam ab inuenta arte Typographica ad hec usque tempora, tu fuerint pleraque omnia sparsim uariisque in libris, atque aliis identidem titulis in lucem edita, nulla unquam Collectione integra, quod aliorum ferme omnium Operibus Auctorum usuuenit, in unum ueluti corpus redacta sunt. Molitus id quidem est olim, siue ante annos ferme centum et septuaginta uir bene de literis deque Ecclesiastica eruditione meritus Renatus Laurentius De la Barre, qui Rufini Opera, ut habet in fronte libri, que exstant partim antehac nunquam in lucem edita, partim nuper ope doctissimorum uirorum emendata et castigata, et in duos Tomos diuisa complexus est. Complexus est autem uno nec magne molis uolumine, cuius alteram partem, siue Tomum manifeste suppositio in LXXu priores Psalmos Commentario expleuit, quem ex uetustissimo, ut ait, Manuscripto exemplari Bibliothece Monasterii Insule Barbate, iuxta Lugdunum, Antonius de Albone Archiepiscopus Lugdunensis, et Galliarum Primas eruerat. Sed et priorem Tomum infarsit infarsit alienis in Oseam, Ielem et Amosum Commentariis; quos si excipias, ut par est: germanorum Rufini Operum nonnisi duos Libros de Benedictionibus Patriarcharum, totidemque  Ecclesiastice Historie, et Symboli expositionem expostionem Collectio illa continet. De nis quos contra Hieronymum scripsit, nichil quicquam: de Historia quoque Eremitica, que Operum eius nobilissima pars est: de Apologia ad Anastasium, aliisque eo spectantibus Opusculis, nichil. Atque hec quidem ex eorum censu, que nos primigenia appellamus, seu que de suo Presbyter Aquileiensis elucubrauit. Nam que in Latinum de Greco transtulit, quamquam et numero plura admodum sunt, et locum inter Rufiniana expostulant sibi dari, omnino non attigit, et ne uerbo quidem tenus commemorauit.

Necesse erat itaque, ut nouam, atque absolutam eorum Operum Collectionem aggrederemur, tam Hieronymianorum, ut dicebamus, respectu  quam ipsius, eoque magis, Rufini, cuius preclarissima, atque auro contra et gemmis estimanda ingenii monimenta uariis libris huc illucque dispersa, uitiis omne genus obsita, aliis interdum et nominibus inscripta, et Auctoribus adtributa, denique suis mulctata partibus eximiis, ex hominum ferme animo exciderant. Ecquodnam uero illud sit, quod in hac adornanda Prouincia nobis ipsi proposuimus, enucleatius dicendum est.

Initium facimus a Rufini uita, quam u. Cl. Fontaninus incredibili studio per annos plusquam uiginti elaborauit, et nobis cum Rome ageremus, maximam partem legit. Et sane ita ad perfectum unquem iam tum elimauerat, ut quo minus publici iuris fieret, nichil deesset. Sed dum in posterum differt, fato functus est, nec illa nisi post aliquot ab eius morte annos in lucem prodiit elucubratio, cum aliis breuiore admodum stylo exaratis Illustrium uirorum uitis, que Historiam literariam Aquileiensem, sic enim liber inscribitur, complectuntur. Nihil ea est certe proposito nostro consentaneum magis; nam quod maxime Editorem decebat, particulatim edisserere de Rufini scriptis, eorumque caussis, fortuna, Editionibus, perquam ibi accurate omnia uir eruditissimus persecutus est. Neque non tamen punctum nobis nullum reliquum fecit; sed leuiora sunt, que eius diligentiam effugisse uidentur: et suis nos locis animaduertimus, uel notulis quibusdam ad libri oram Lectori ob oculos ponimus. Attamen et peccare eum etiam alicubi, minime diffitendum est. Eiusmodi nos duo, que presertim ad rectas temporum rationes spectant in Hieronymiana, quam nuper adornauimus, uita Capitibus XXIX. et XXXII. castigamus, que heic iterum recitare, molestum esset. Alias peccat et paulo grauius, ubi et Hieronymo contumeliam facit, quem ait S. Ioanni Chrysostomo male locutum, hereseos quoque dicam scripsisse. Ad cuius faciendam rei fidem, Norisium nostrum adducit proferentem ipsam, ut ait, Hieronymi Epistolam ad Theophilum  qua Constantinopolitanum Antistitem e throno deiectum gaudet, eiusque miseriis insultat: Ioannem qui dudum Constantinopolitanam rexit Ecclesiam, etc. Quare ita in rem suam argumentatur: Sicut Hieronymum perpauci secuti sunt, ubi a Theophilo Alexandrino deceptus, Chrysostomum uirum sanctissimum pro heretico sugillauit: ita perpaucis suadere potuit, Rufinum hereseos nota inurendum. Atqui minime illa Hieronymi est Epistola ad Theophilum, sed  Theophili ipsiusmet ad Hieronymum, quam Latine hic quidem reddidit, et cum Inuectiuarum libro ad eum remisit, ut uersionem ipsam contumeliosi libri excusaret. Id nos bonis argumentis suo loco euicimus Tomo I Hieronymianorum Operum, ubi et subsequentem Epistolam, qua cum illa erat antea in unum conflata, seiunximus, et suo quamque Auctori germano reddimus. Non itaque de suo Hieronymus in S. Chrysostomum scripsit, neque se iniquiorem uirtutibus eius prebuit; adeo quod capite ab isto Fontaninus disputat, falsa ratiocinatione laborat, et nichil est. Sed et alibi fucum sibi fieri passus est ab recepta uulgo lectione apud Rufinum, Apologetico secundo num. 12. ex qua solidi anni duo eiusdem uite pendent, quibus ignoratis, rerum quoque eius nonnichil turbatur series. Habet ita se res. Rufinus iactantie sugillaturus Hieronymum, qui cum solos triginta dies Alexandrie fuisset, Didymo Preceptore sepius gloriatur, se ait totis sex annis ibi commoratum, et iterum post interuallum aliquod, aliis duobus. Ita Guarnerianus, de quo postea, Codex Ms. prefert, ad quem nos Editionem nostram exegimus: ita Auctore ab ipso scriptum, legendumque omnino esse, recta ratio persuadet. Editi autem ad hanc usque diem libri, quibus ipse fidem Fontaninus adhibuit, incongruo sensu ac falso habent, et iterum post interuallum, aliquot aliis diebus: ut non iam duos annos, sed aliquot dumtaxat dies, cum iterum Alexandriam aduenit, Presbyter Aquileiensis demoratum ibi se dicat. Sed falli uulgatos libros, et doctis uiris diu nimis imposuisse, perspicuum est. Quid enim Rufinus poneret in laudis partem dies se aliquot Alexandrie substitisse, cum iam sex annos abs se ibi transactos glorietur, et diebus nimirum paucis, quos egit ibi Hieronymus, solidos annos opponi uelit, non dies? Quo autem aliis referri, nisi ad annos potest? siquidem diem antea nullum memorauit, et respectum haberi eo prenomine ad proxime superiora, nemo non sentit. Aliis igitur duobus, scilicet annis, non diebus, scripsit: neque enim si dies dicere uoluisset, addidisset aliis, sed aliquot tantum. Ex quo alterum quoque manifestum est, non aliquot scriptum ab eo fuisse, sed aliquod, et referri ad interuallum uoluisse, quemadmodum ratio, et recta itidem Orationis series contextusque ostendit. Nam interuallum , ut preferunt uulgati libri, sine ulla quanti temporis significatione, stultum est dicere; nec adduci quis poterit, ut credat, incuriose adeo Rufinum, atque hoc maxime loco res suas enarrantem, se agere, tamque insipienter de se aduersus emulum suum loqui. Econtrario uidesis, quam sibimet bene constet, uera demum lectione ex Codice restituta, Alexandrie sex annis commoratus sum, et iterum post interuallum aliquod, aliis duobus.  Nec dubites, num ita potuerit locus ab eo qui Codicem descripsit, refigi; quin potius ex eo de germana lectione uetustiore sumas argumentum uelim. Nam ita se liber ab imperito Antiquario exaratum, locis innumeris prodit, ut cum ad ea reformanda uerba, summi ingenii Critico opus fuisset, hic se perquam exigui ostendit, et in his etiam que neque descriptu sunt, neque intellectu admodum difficilia, errores sepe librarios errat, nichilque aliud, quam quod in proposito sibi exemplari legebat, omnino rescripsit. Dicemus de Codicis indole atque auctoritate inferius suo loco pluribus. Interim certo certius sit, non aliter scriptum a Rufino, et duos eum reuera annos Alexandrie, quum eo aduenit secundo, egisse. De primo eius incolatu, quod ab anno 372. ad 377. censendus sit, nullus unus dubitat. Alter hic itaque, qui et biennio constat, et post aliquod ab illo interuallum, unius puta alteriusue anni, contigit, conferendus uidetur in 380. et insequentem, aut serius paullo si lubet, atque illud quodque paullo serius interuallum putare malis. Certe ante 385. quo anno, die 20. Iulii Theophilus eius Cathedram Ecclesie inscendit; discimus enim ab Hieronymo Apologie lib. III. Rufinum postquam Theophilus Episcopus factus est, Alexandrie non fuisse. Ad hunc igitur modum illa est apud Fontaninum Rufiniani incolatus altero biennio lacuna explenda.

Sed aliis qui uitam hanc eandem Aquileiensis Presbyteri, siue ex integro, siue ex parte literis consignarunt, falli et fallere sepius multo contigit. Pretereo quam ante annos ferme triginta Abbas Trappensis Gallica lingua duobus exiguis Tomis comprehendit: cum enim incolumi adhuc Fontanino, eidemque Operi iamdudum incumbente, uulgata sit, et pro illa qua apud uulgus Italorum utuntur Gallici libri docti indoctique fortuna, lectores inuenerit, nunquam ab eo tamen toto Commentario suo saltem uerbo tenus laudatur; quod indicio est, doctum uirum non tanti illam estimasse, ut memoria dignaretur. Re etiam uera nec mereri uisa nobis est, ut quis bonas horas in eius aut lectione aut confutatione insumat. Pretereo item que de Rufino deque eius Libris haud pauca disserit u. Cl. Bernardus Maria de Rubeis, qui nuper Monumenta Ecclesie Aquileiensis Commentario Historico-Chronologico-Critico complexus est. Cum enim paucis quibusdam locis a Fontanino dissentiat, quamquam et simul a ueritate recedere uideatur: satis hec tamen fuerit in Adnotationibus indicasse, nichilque opus est huc denuo proferri, que utramque scriptionem contendenti fraudi esse nequeunt. Cetera et probe Auctor Ecclesiasticas Antiquitates cumprimis nouit, et preclara eruditione ac doctrina eius refertus est liber.

Sed alius est, quem preterire omnino non possumus, ut ne diutius uulgo studiosorum fucum impune faciat. Est autem e Carmelitarum familia Frater »Petrus Thomas Cacciari, ut se ipse nominat, Cleri Romani examinator Apostolicus, et in Collegio Urbano Propagande Fidei Lector Theologie primarius.« Editioni sue, quam ante tres ferme annos adornauit Historie Ecclesiastice ex Rufiniana Translatione de Grecis Eusebii, additis et duobus Rufini ipsiusmet Libris, Dissertationem subtexuit Historicam, in qua de uita huius et fide, nec non Translatione ipsa inquirit. Et rem quidem ab ouo exorditur, abs Hieronymi, inquam, cum Rufino prima amicitia, seriem deinde omnem uite eius et morum, studiorumque persequitur. Sed mirum dictu, quam sepe fallatur, atque in his etiam que nullis sunt difficultatibus impedita, erret desipiatque. Nos aliquot qui primo in oculos lectando incurrunt errores animaduertemus, ut ne muneri nostro, ea que propius ad Rufinum pertinent expendendi, deesse uideamur: cetera multo libentius condonaturi, nec facturi dispendium temporis dispellendis eorum hallucinationibus, quos dedoceri fortasse pudeat.

»Hieronymum ait Cap. II. tunc in Dalmatiam, patrium solum, redire compulsum, cum ad Rufinum scribens, Postquam, inquit, me a tuo latere subitus turbo conuulsit, etc. .« Scilicet, redire ille dicetur in patriam qui se inde ait compulsum abscedere, Parentibus, Sorori, Cognatis uale dixisse . Cantherius in porta. uide nos Cap. 6 uite Hieronymiane; neque enim, si plures una sententia errores cumulantur, singulos notare est animus. Ineptias quoque pretereo, quibus fere tota Capita quatuor insequentia constant. Capite uII. Athanasii mortem, ex qua chronica nota Rufiniane peregrinationis precipue rationes pendent, anno consignat 372 die 2 Maii, totamque adeo historiam illam sus deque uertit, cum sit iam certo certius, post solidum annum die 3 Maii S. Episcopum fato concessisse: quemadmodum alii ex aliis monimentis, Proterii Paschali Epistola, et Historia Patriarcharum Coptitarum, nos multo euidentissime ex Historia de ipsiusmet rebus S. Athanasii Acephala euicimus, ubi diem obiisse scribitur, Consulatu ualentiniani, et ualentis Iu. Pachom. uIII. Alia que uideri leuiora possunt, missa faciamus. Capite XI. quod prioris Partis postremum est, duo paucis uerbis immania peccat. Historiam Eremiticam, seu uitas Sanctorum Patrum scripias ait a Rufino, dum Alexandrie degeret  quum Auctore ab ipso atque Opere cap 28. in fine, tum etiam lib. II Ecclesiastice Historie capite 4 facile constet, eas non Alexandrie, sed Aquileie, et post annum 400.  scribere occepisse. Item non unum modo, sed duos eiusdem Historie libros pro Rufinianis agnoscit »quorum secundus licet, ait, non ex integro ab ipso elucubratus uideri possit, certe quidem cum Latinitate donatus, tum magna ex parte auctus atque illustratus per Rufinum censendus est.« Potuit olim fere similis hallucinationis dari Rosweido uenia; nunc uero temporis duplices uidere Thebas, pro germano Rufini fetu, fetum habere manifesto alienum ac supposititium, non sani esse hominis uideatur. Accedit ad inscitie cumulum, quod de se loqui, suaque ipsum narrare per Aegyptum itinera, Rufinum putat  quum et manifesto colligere sit ex tota, que describitur rerum historia, et palmaribus argumentis euicerit Fontaninus, Auctorem ex alterius persona loqui, Petronii scilicet Bononiensis, a quo rogatus est, ut Peregrinationes suas per Aegypti secessus literis consignaret.

Pars altera Dissertationis et prolixior multo est, et erroribus longe pluribus scatet. Ridiculum inprimis quod proponit sibi in lemmate demonstrandum, Rufinum et Ioannem Ierosol. male audire cepisse de Origenismo: ut eiurare Origenismum cepisse eos putes, pro eo quod res erat, male audire apud alios cepisse, quod Origeni impensius fauerent. Porro illud, quam fidenter, ne quid plus dicam, quod germanissimum Hieronymi Librum contra Ioannem Ierosolymitanum, de quo nemo unquam hominum dubitauit, si unum Wastelium excipias, itidem Carmelitam, et pro Ioanne presumpto Instituti sui homine pene furentem, falsitatis accusare audet, eiusque Auctorem apertissimum ac nugacem Ioannis inimicum, uocat! Quin pergit etiam Capite uIII, quo hanc sibi ex integro caussam tractandam sumit, calumniari uerba, eumque Pelagiani quoque dogmatis reum peragere, denique et probris incessere. Olim istud Wastelii commentum docti quique uiri sannis excepere: scripsit, et doctissimus Tillemontius, Cette opinion est si étrange, et comme ie crois, si peu recue parmi les sauants, qu'on nous dispensera aisement d'en examiner les raisons, qui seraient plus longues à réfuter qu'il ne serait difficile de le faire . Idem sibi dictum Cacciarius putet: quanquam mulctasse nobilissima sui parte, integro inquam Libro, magnum Hieronymum, reclamante Orbe propemodum uniuerso, non esse uenia dignum uidetur. Ceterum a nobis preclare secum actum existimet, quod sex intermediis Capitibus, cum nichil habeat, quod proprie Rufinum spectet, nugas, ineptias, gerras, quas ibi nectit innumeras, preterimus, ut et quas insequentibus ad usque XIu. quibus totus in eo est, ut Ioannem suum abs Hieronymi et Episcoporum Cypri, atque Alexandrie accusationibus subtrahat. Unum egre ferimus sanctissimi uiri Epiphanii canis tam sepe tamque impudenter insultari.

Sed eo tandem processit, cum male plerisque bonis doctisque dixisset, ut et nobis derepente dicam impingeret. uide, quam erudite, quibusue modis. Ait capite Xu: »Hieronymum aliquando, cum se deceptum beati senis Epiphanii simplicitate animaduertisset, huius iudicio abiecto, anno denique 396. pacem et comunionem cum suo Episcopo redintegrasse.« Prochronismo unius ut minimum anni peccat in eorum etiam rationibus, qui eam pacem ceteris altius repetunt. Sed mirum hoc magis, quod ad eam Epocham comprobandam testimonio utitur, quod annum quadringentesimum primum, aut secundum designat: notissimo inquam illo Postumiani in Seueri Dialogo, ubi dicitur, Ecclesiam loci illius  Hieronymus Presbyter, tunc rexisse, que Parochia erat Episcopi Ierosolymitani . Nec porro diffitetur ipse eam temporis notam, subdit enim, »ex eo colligi loco, S. Doctorem, qui Epiphanio teste , propter uerecundiam et humilitatem noluerat debita nomini suo exercere officia  post compositum dissidium anno circiter 400. humeros submisisse oneri Monachalis  Parecie Bethleemitice, sibi haud dubie Ioannis auctoritate delate.« In quibus alterum denuo errat, quod Hieronymum ab eo demum tempore functum Presbyteri officio, et sacris operatum putat. Tanta illi hallucinationum seges, ut semel una sententia delirasse non satis habeat. Hec autem atque his similia cum blaterasset, que persequi singillatim non tam mihi tedium quam Lectori fuerit, subito me suggillare, sibique plaudere, si queat, experitur. Atque hec quidem, inquit, notata oportuit ueronensi Editori Operum S. Hieronymi,  qui dum eam Epistolam  reiicit in annum 399. aut 400. id est post triennium, aut quadriennium ab inita solemniter concordia, reum apertissime facit uiolate fidei et amicitie S. Doctorem. Deus meliora mihi, erroremque hostibus istum. Hominem nullis oculis, nullo corde non imitabimur: neque non tamen feremus equo animo tantam eius leuitatem, qui alios docuisse uideri apud uulgus uelit. Editor ueronensis  in Prefatione ad eum Librum bonis argumentis ad an. 399. referri illum ostendit, posse etiam ad 400. initia; in uita autem S. Doctoris, ubi hec latius et serie continua disputantur, ipso 399 adscribit, ut initis probe rationibus nullum faciat reliquum dubio locum. Legat eruditionis homo cupidus caput XXIX. a numero presertim septimo ad duodecimum  et nullus dubito, quin supputationi assensum etiam inuitus prebeat. Sed ut uideas, quod et in ueteri apud Hieronymum Prouerbio est, Cacciarium uoluntatem habuisse nocendi, facultatem non habuisse: puta, non euidentissimas nos, sed leuiores Chronologie nostre caussas addere, si mauis etiam, non 399. aut 400. sed multo serius, et ut uisum quoque est aliis doctis uiris, ad usque 406. eam elucubrationem differre: ideo ne, quod religioni non habet religiosus homo calumniari, reum apertissime facimus uiolate fidei et amicitie S. Doctorem? Nonne aliam rerum seriem, rationes alias nobis institui uidebat? hinc pacis percusse tempora serius protrahi, sin plumbeus est totus, non nouerat? Nouit enimuero, sed tanti haberi apud suos uoluit, ut nos castigasse uideretur. Nos, saluis Rufini ac Hieronymi rebus, quorum hec caussa dicta sunt, iniurie concedimus.

Que tamen hinc reliqua eius Partis septem Capita subsequuntur  cum stomacho ita percurremus, ut tantum notasse grauiora contenti, tempori parcamus et stylo. Totum fere caput XuI. iniuriosum Hieronymo  est, qui et iisdem usus fraudibus dicitur, de quibus aduersarios suos accusat, et schisma Monachorum fouisse. Prochronismo etiam peccat. Idem uitium est duorum insequentium, ubi et series Rufini elucubrationum omnis interuertitur, et itineris Roma Aquileiam ordo, ipsaque historia turbatur. Inscite illud pre ceteris, quod putat ipsa in Urbe totos duos annos Rufinum substitisse. Porro nichil iis stultius uerbis, quibus Cap. XIX. exorditur, Iampridem ex Epist. Hieronymi 61.  minus commode sentire ceperat Pammachius de Rufini fide. Enimuero non Hieronymi illam esse Epistolam, sed nugacis hominis Ioanni Episcopo perquam infensi, tota passim Dissertatione, propriisque Capitulis hactenus contendit, quod nos audacissimum commentum explodimus. Memorem esse mendacem oportuit. Aduersatur iam enim ipse sibi, et sui est tam cito propositi oblitus. Neque uero se dicat, ex recepta nunc uulgo inscriptione Operis loqui; preterquam quod enim alias nunquam Hieronymi, sed Auctoris incerti Epistolam eam uocat, nisi uere esse Hieronymianam sentiret, atque haberi nunc uellet, multo adhuc magis in rem suam desiperet, faceretque Lectori offucias. Quippe addit, »lectam Pammachio, adhibitamque illi fidem, denique et preiudicium Rufiniane existimationi hinc illatum,« argumentatur. Num alius uenit in mentem sibi Auctor, quem uerus Pammachius pro uero Hieronymo haberet, ipse etiam de nomine Hieronymum diceret, et Hieronymus tamen non esset? Sed nondum ineptiarum finis. Rem enim ipsam quod spectat, et ab omni ueri specie, et a semetipso iterum dissentit Carmelita, qui post Tillemontium, aliosque doctos uiros non diffitetur, illam neque perfectam ab Auctore suo fuisse, neque ad Pammachium missam, immo et suppressam Epistolam . Que igitur sunt hec prestigia? Fuit illa Hieronymi Epistola, eademque non eius, sed nugacis et maligni hominis fuit: ad Pammachium missa, qui uerus tamen Pammachius non erat, siquidem nec a uero Hieronymo acceperat: eidem lecta, et in uulgus sparsa, unde Rufino conflata est inuidia, et suppressa simul scrinio, neque educta unquam, immo neque ab Auctore absoluta. Tantumne ambagum ineptissimarum duobus uersiculis?

Porro eius imperitie, ob quam tota Rufiniana historia retro sublapsa ut referatur, necesse est, unum atque alterum de reliquis postremis Capitulis exemplum addam, quibus liquido constet, quam ille ab eruditione, bonarumque artium studiis omnibus imparatus ad scribendum de Rufini rebus accesserit. Hunc non fuisse ab Anastasio damnatum, ex eo colligitur manifesto, quod usque sit, cum Sanctis Episcopis, Italie. presertim, communione ac familiaritate usus. Nobile argumentum bonus uir ille exaggerando sic deprauat: »Paulinum, ait, Nolanum Episcopum, datis ad Rufinum Litteris amoris ac beneuolentie plenis, petiisse atque obtinuisse explicationem de Patriarcharum Benedictionibus. Rogasse eum quoque, ut pertransiens Roma, Nolam se conuentum uellet: quibus certe studiosissimis uerbis Presbyterum Aquileiensem non coluisset, si eius condemnatio unquam prodiisset; quam utique ignorare non poterat, utpote qui sedem suam haberet in Prouincia Suburbicaria, Romaneque ditioni subdita.« Deus bone! quid est desipere mentis, si hoc non est! Quo tempore illas Epistolas Paulinus scripsit, nec Episcopum ipse agebat, sed in Presbyteri tantum gradu merebatur: nec Rufinus ulla praui dogmatis suspicione laborabat, ut ab eius refugere consuetudine quis deberet: nec denique Anastasius Romanam adhuc Cathedram obtinebat, ut percellere anathemate eum posset. Pergit tamen ille errores erroribus cumulare: »Et cum, ait, Chromatio e uiuis sublato, Rufinus, Aquileia relicta, in Monasterium Pineti ad Classensem urbem se receperit, putasne tot Religiosos uiros proscripti Heretici conuictum, contubernium, nedum communionem fuisse laturos?« Ineptie ineptissime, somnia. Rufinus cum in Pineti Monasterium secessit, nondum Aquileiam uenerat, uixdum enim erat ab Oriente reuersus. Chromatius in uiuis adhuc utique agebat, qui nisi post annos ferme nouem diem obiit: Pineti denique Monasterium non ad Classensem urbem, que nulla unquam fuit, sed neque Classis prope Rauennam, uerum in Agri Romani, Terracinam uersus, ora maritima steterit. Potuisset quis data opera ad mouendum tunicato popello risum plura paucioribus uerbis loqui deliramenta? uerum his diutius immorari nobis et fastidio est, et pudori. Et facile tamen Lector intelliget, si historicam illam Dissertationem lustrare tantum oculis uelit, alia esse quamplurima, que quum parum ad nos spectent, immania eius errata dissimulamus.

Reuertamur ad Rufini Operum Editionem nostram, pergamusque porro de his que in illa adornanda prestitimus, Lectorem commonefacere. Initium ducimus a duobus de Benedictionibus Patriarcharum Libris, qui primas inter omnes Presbyteri Aquileiensis Tractatus ferunt, tum Scripture quam explanant respectu, cum temporis prerogatiua, qua ceteris primigeniis, ut uocare placet, eius scriptionibus antecedunt. Hos autem accepimus ex Barreana Editione, que et ceteris multo est accuratior omnibus, et ex antiquissimis manu exaratis exemplaribus Monasterii Montis Dei, dicitur in Prefatione descripta. Aliam nichilominus uetustiorem in consilium adhibuimus, que in Monumentis SS. Patrum Orthodoxographis continetur, et quam bone frugis sepe comperimus. Usi preterea sumus et Codice Ms. quem e S. Saluatoris Bibliotheca, que Bononie est, Cl. u. P. Ab. Trombellius descriptum diligentissime ad nos misit. Aetatis haud ille quidem est multum dissite, neque hanc ipsam, quod rei caput est, Rufini explanationem representat, sed cognominem aliam ab studioso aliquo consarcinatam, cuius nos specimen Tomo Hieronymianorum Operum tertio fecimus in Appendice. uerum cum et iisdem propemodum uestigiis insistat, et ab Rufiniana identidem in suam interpretationem quedam Auctor deriuet, facile huic nostre recensioni adiumento fuit, plurimum certe  eiusdem illustrationi contulit. Accedit Monimenti nouitas, et rerum que in eo continentur precipuarum delectus: neque enim antea totum, sed priore tantum ex parte, eaque exigua in publicam lucem prodierat: neque nos totum in notis descripsimus, sed illa dumtaxat, que et lectu maxime digna, et in rem nostram recte conducere uidebantur. Preclarius, puto, nobiscum et cum Editione nostra actum esset, si quod affectauimus diligentissime, Codicis Murbacensis in Alsatia, et descriptarum ex eo uariantium lectionum potiri licuisset; sed frustrati a spe sumus. Interim quod unice datum est, ingentem illam decem fere uersuum in Prefatione lacunam expleuimus, quam ex eo Ms. recitat Fontaninus, et qua uitam sensumque huicmet Operi uidemur restituisse. Ceterum que de his libris plura uir idem Claris. disputat, in antecessum consuluisse, opere pretium erit. Econtrario aut falsa, aut de nichilo ferme omnia sunt, que de illis Cacciarius scribit, atque illud cum primis, quod eorum elucubrationem ad annum usque quadringentesimum octauum differt.

Subsequitur Commentarius in Symbolum Apostolorum, quo certe nichil preclarum magis atque eruditum tota Ecclesiastice Antiquitatis memoria continetur. Nec aliquod aliud est facile in Ss. Patrum scriptis quot sunt, quotque fuerunt, quod sepius editum, recognitum, recusum, lectumque adeo fuerit, et doctorum hominum obseruationibus studiisque magis expolitum atque illustratum. Nos Balusianam nuperrimam editionem  non tam imitandam nobis utpote omnium et recentissimam et diligentissimam, quam exornandam proposuimus. Contulimus enimuero cum aliis preterea uulgatis antiquioribus libris, quos minime nouit laudatus Editor, et Barreano presertim codice, quem ignorasse, aut non consuluisse, quanti illi steterit, passim ostendimus. Multa huius atque aliorum, ut diximus, librorum ope restituimus, que reliqua nobis fecit tot hominum cetera doctissimorum industria, et medica adhuc manu indigebant. Porro cum animaduerterimus, Rufinum abs Cyrillo Ierosolymitano, quo, quum ibi ageret, magistro usus est, multa fuisse mutuatum, longasque pericopas ex eius Fidei Expositione, quam uariis Catechesibus edisseruit, in Latinum pene ad uerbum conuersas in sua transtulisse, ipsas in partes uocauimus, et singulis quibusque locis ad Grecum exemplar, quod et laudamus ibi sepenumero, exegimus. Ex quo non lectio dumtaxat uerior pre aliis que obtinebant, innotuit, sed et sensus penitior, et uis propria uerborum in aperto fuit. Alia que ad diuinissimi, ut ita dixerim, Libri commendationem atque ornatum contulimus, ex Adnotationibus disces.

Historia Eremitica pone sequitur, siue Patrum uite, seu denique, ut placuisset Fontanino inscribere, Historia Monachorum, et itinera per Aegyptum S. Petronii Bononiensis nomine scripta. Hanc nos ex Rosweydi elegantissima Editione accepimus, cuius etiam non indocti sane uiri, cetera autem diligentissimi Adnotationes contextui subnectimus. At uero alicubi etiam castigamus. Longius quippe aberrat a ueritate, quod alterum quoque Librum de uitis Patrum Rufino saltem, ut Interpreti posse putat adscribi; et quod grauius fortassis erratum uideatur, hocce unico Libro, qui Rufini germanus est fetus, suam, non alterius per Aegyptum peregrinationem ab ipso narrari existimat. Quamobrem eius et Melanie itinerum historiam ex integro texit Preludii loco, atque his demum, quibus sibi mentem preoccupari hallucinationibus passus est, adnotationes quoque suas identidem imbuit. Nostrarum itaque partium fuit, Lectorem monere quibus oportuit locis, ut ne sineret fieri sibi fucum, eiusque rei breuibus caussas addere, notulis quas asterisco presignatas opponimus. Alios eius errores cauemus alibi: puta, quod fuisse Rufinum nonnulla a Palladio mutuatum autumat, quum prorsus econtrario iam constet, ex Rufino quedam Palladium in sua transtulisse. Denique et menda aliquot lectionis sustulimus, contextumque Auctoris, quoties se occasio obtulit, fecimus paulo meliorem.

Gradum hinc facimus ad Historiam Ecclesiasticam, non illam quidem Eusebii Cesariensis, quam Noster de Greco in Latinum refudit  sed quam de suo ipse duobus Libris contexuit, atque Eusebiane subiunxit. Eius Editiones typographicis formis expressas Fontaninus ferme omnes recenset, expenditque de more copiose satis ac diligenter. Anno autem ab eius obitu quarto suam Rome uulgauit F. Cacciarius, de quo paulo ante dicebamus, eamque se ad uaticanos Mss. codd. exegisse, et notis illustrasse, in fronte Operis profitetur. Iure suo postulet a me Lector, ut que eius ratio sit, dicam. Sed antequam hoc facio, quid ego in hac mea adornanda prestiterim, ut cepto pressius insistam, docebo paucis. Barreanum exemplar typis ante annos ferme centum septuaginta expressum, quo pluribus locis nullum est magis emendatum, expoliendum usque mihi atque exornandum proposui. Contuli autem subinde cum aliis antiquioribus editis libris, et precipue Parisiensi anni 1523, quem Boussardus secundis curis uulgauit, et bone frugis sepius expertus sum. Tum uero codicibus Mss. duobus a capite, ut aiunt, ad calcem cum edito comparatis sum usus, quorum, utpote diuersarum gentium, explorare etiam fidem uariantium inter se inuicem contentione lectionum, non exigue opis fuit. Alterum laudatus nuper Trombellius Ab. S. Saluatoris de eiusdem Cenobii Bibliotheca, que Bononie est, suppeditauit; alterum qui et paulo melioris est note, accepimus ex celeberrima Guarneriana in S. Danielis municipio, quem contulit diligentissime, et quanta in eiusmodi tractandis libris opus est, sedulitate ac doctrina expendit u. Cl. Dominicus Ongarus,  studiorum in Utinensi Seminario Prefectus, alias nec semel infra ob eiusmodi in Rufinum nostrum collata ex Mss. beneficia laudandus. Possemus et uaticanos, quos Cacciarius descripsit, codices uocare in partes; siquidem non eam inconsulto lectionem sequuti sumus, quam hic pretulisset, sed singulis quibusque ex integro ad examen reuocatis, sepius quam ille in textum receperat, repudiauimus: econtrario que minus et probabatur, suffecimus.

Iam itaque eam Editionem expendamus. Quinque Mss. codices, ad quos illam exegerit, laudat Editor in Prefatione, tres scilicet uaticanos, duosque alios ex eadem Bibliotheca, unum Regine Suecorum, alterum Urbinatem, quem in notis falso recentiorem Regium, seu Regine appellat, eiusque rei culpam heic deprecatur. Ac sunt illi quidem recentioris etatis omnes, et que parum Typographice artis inuentis antecedant. uerum illud etiam accedit incommodi, quod ita se iis usum fatetur, ut »sibi religioni duxerit de superiorum Editorum lectione quidpiam immutare, nisi suffragante fide duorum saltem exemplarium.« Ex hoc scilicet tam leui consensu maluit, quam ex probitate lectionis manifesta, contextus serie, atque aliis quibus abundat preceptis Ars Critica, iudicium ferre. Ars, inquam, Critica, quam qui profitentur atque ornant, contemtui habet, et cauendos docet. »Nam que , ait, subtilius aut de ratione temporum excogitarunt, aut de aliis huiusmodi rebus disputant, cum ut plurimum non alii usui sint, atque iis infirmandis, que aliunde certa uiderentur, non tam ualent, meo quidem iudicio, ad iuuenum eruditionem quam ad eos imbuendos libertate opinandi quadam, unde rerum uel grauissimas in dubium reuocare assuescant.« Hinc satis liquet, quo ipse ingenio hanc inierit prouinciam: quem fecerit lectionum delectum: que disseruerit in notis. Nempe quas oportuisset lectiones expendere, ut facile reciperentur in textum, hac ferme una de caussa respuit, quod solitarie essent, quum econtrario hac ipsa essent de caussa pluris faciende, ut faciunt reuera, qui Mss. libros sciunt, quod se ab alterius, siue loci, siue manus archetypo exceptas produnt, atque ille sunt, quas unus plane similes uariis amanuensibus Antiquarius dictauit. Alias quas recepit, ut pote plurium suffragiis Codicum commendatas, si rem expendisset bene, non erat cur reciperet ob solam maioris numeri fidem, que tanti non est, quando ita in omnibus Codices perpetuo consentiunt, ut unus ab alio descripti uideantur, neque adeo illa nisi unius Codicis auctoritas habenda sit. In ceteris quam probe operam suam locarit, ex contentione nostre huius Editionis cognosces, ne si persequi exponendo uelim, nullum faciam prefandi finem. Adnotationum  »eo se ait  ipsemet usum genere, quo lectionem suam uindicaret ab intemperantiori Critice; tum autem eorum, que ad Geographiam attinent, non iniocundas et satis utiles notitias curiose iuuentuti pararet.« Nihil tamen aliud plereque omnes docent, quam quod sciunt passim omnes, aut peti a Lexicographis potest, aut denique nouam rancidis hallucinationibus materiam prebet.

Specimen unum aliquod subiiciendum est, ut quod diximus, exemplo constet. Narrat Rufinus Lib. II. Cap. XXIII. de Serapii subuersione, militem, correpta bipenne, percussisse Idolum, et repetitis ictibus putris ligni fumosum genium cedisse. Adnotat bonus ille uir, His uerbis, fumosum genium, etiam utitur Theophilus de Alexandrino Serapidis Templo loquens in Epistola Synodica. Nouissimus autem Editor operum S. Hieronymi existimat , seu  locum fuisse ubi Hospites reciperentur. uide, amabo Lector, quot mendacia, calumnias, ineptias uerbis tam paucis cogit. Queritur Theophilus factiosos Origenistas, mulierem et filium eius adolescentem, quorum caussa male Isidorus audiebat, produxisse in medium, et in loco Urbis celeberrimo, quem ni fallor, ait, Genium uocant, collocasse. Hec tota Theophili sententia est. Falsum est itaque primo, quod ait Cacciarius, Theophilum usurpare hec uerba, fumosum genium. Falsum deinde, quod hunc ait de Alexandrino Serapidis templo loqui, quo nichil ei minus uenire in mentem potuisset. Preterquam quod enim conceptis uerbis locum Urbis celeberrimum dixit, uicum, puta, aut forum, aut quid simile, non templum: Serapium neque amplius exstabat tunc temporis, quod ipse Theophilus ante annos ferme decem, quam hec scriberet, iam subuerterat, ac solo equauerat. Falsum tertio, quod et precipuum est Cacciarii propositum, genium quod unice uerbum Theophilus usurpat  quidquam in significando commune cum fumoso Serapidis genio habere. Iam quod me spectat Editorem Hieronymianum, ego cum Epistolam illam, quam et Theophili Synodicam abs Hieronymo Latine redditam certis argumentis ostendi, et primus ex antiquis membranis, inter quas fato proxima hactenus latuit, erutam, pretiosissimum si quod aliud Antiquitatis monimentum, literario Orbi communicaui, in Adnotationibus quibus eam illustrandam suscepi, ad laudatum modo locum suspicatus sum, , Xenion intelligendum pro Genio, et uideri locum, ubi hospites conuenirent: plateam uidelicet, aut uicum aduenarum. Demus ingenio religiosi uiri, quod beneficium singulare in bonas literas, et cum primis sacras a nobis collatum eius Editione Epistole silentio presserit, malueritque lectorem suum ad non prius auditum, aut lectum alibi opus amandare, quam illud cum nouitalis saltem laude, que ex rei notatione oriebatur, commemorare. Quid istuc rei est, quod indoctis uulgo confidentissime imponit, et mihi calumniam apertissimam struit? Falsum nempe, et quarto id quidem est, locum dixisse me indigitari abs Theophilo, ubi hospites reciperentur, ut Xenodochium scripsisse uidear, quod forum, aut plateam conuenarum, siue ubi hospites conuenirent, dixi. Nam proprium loci nomen, siue illud ab interprete Hieronymo  siue Auctore ab hoc ipso additum sit, quum Grecum omnino esse debuerit, Latinis etiamsi mauis literis scriptum; minime autem Grecum sit Genium, nec Grece quicquam significet: iure addubitaui, quin fuisset Latini antiquarii errore deprauatum, fallente uel pronunciationis, uel notioris uocabuli similitudine. Grecum proinde, quod illi proxime accederet, et cum proposita celebris loci significatione satis conueniret, erudito Lectori in notis proposui substituendum. Dixi , et commode ab hospitum frequentia desumi etymon posse, arbitratus sum. Que illi inurenda sit nota, qui mea dicta corrumpit, ut castigasse uideatur, alii iudicent. Falsum interea est quinto quod me ait scripsisse, , seu  portenta uerborum, que ipse de cerebro suo cudit: et quod nouum, eoque ualde iniquius addit falsitati momentum, me illis existimasse, locum abs Theophilo denotatum significari. Unicum Grecum uerbum scriptum est a me, : pudorem exuisse omnem, necesse est, qui mihi duo illa adscribit, quibus et corruptiora fingi si possint haud scio, cum enim nec Grece quidquam significent, nec Latine, aliquot etiam praue scripture uitiis laborant, ut neque Oedipus ualeat interpretari. Neque non tamen absque dolo malo conficta existimes, sed eo utique animo, ut Hieronymiano Editori apud imperitos, et minime id, quod res est, scire cupidos, probro sint: quique ea notauit, esse aliquis uideatur.

Pretereo que hisce mendaciis continentur hallucinationes, atque ineptias: quarum unam modo atque alteram si ponere ob oculos Lectori uelim, nimis longum faciam. Re enim uera, que est hominis , qui fumoso genio apud Rufinum dum consonare hoc apud Theophilum Genium contendit, nos laudat, qui aliter legendum ibi, et non Genium, sed ostendimus. Si Genium ipse rectam scripturam putabat, quid nos eam improbantes profert, adeoque non refutat uerbo tenus, ut et consentire uideatur; si nobiscum sentit, ac deprauatam lectionem non diffitetur, quid ad Auctoris sui Genium Theophili facit? Porro, que leuitas mentis, ad ignoti uocabuli explicationem ignotius proferre, illudque geminum alteri pronunciare, quod ne simile quidem sit, imo quid rei sit, nesciat? Sed referamus aliquando colluuie ex hac pedem.

Equidem non erat Rufiniana lectio tam pauci facienda, ut cum librario apud Scriptorem alium errore conferretur. Nos eam iterum ad contextum accuratius expendimus, et multo nunc propius ad uerum secundis curis accessisse uidemur, quam antea in notis ad eum locum existimauimus. Prima scilicet fronte uisum est, Latine scribi Genium proprio uocabulo, quod perinde esset, tamen, ac si Deum dixisset Rufinus: putris ligni fumosum Genium  cedit. Nunc abs Greco nomen repetere magis placet, et proprie mentum Idoli intelligere, quod miles percusserit. inquam Grece, quod est mentum, et pro facie aliquando sumitur, nam et sepius legere est plurium numero, genas, malas, et Lexicographis exponitur , facies, et barba. Enimuero Auctor ante tres modo uersus, maxilie ueteratoris illisam primo bipennem dixit, tum iterum ictibus repetitis cesum putris ligni fumosum . Atque ut nichil dubites, quin faciei partem, siue rictus Idoli significet, ex membrorum ordine narrationem disiecti simulacri texit, subditque continuo, deiectam eam partem, , igni adhibitam conflagrasse: deinde reuulsum ceruicibus caput, et depresso Modio, distractum funibus: tum cetera per partes membra cesa securibus, et per singula cultricis Alexandrie loca effigiem ueternosi Senis membratim exustam. Nihil itaque aliud ibi quam scripsit, et mentum barbamque significauit, prominentem partem, que deiici, capite ferme adhuc integro, poterat. Quod Grece scripserit, non Latine, caussas habuit, quod et Grecum plus aliquid, quam quod Latine est mentum notet, et proprio uocabulo maluerit appellari, quod ferme erat Idolo proprium ac peculiare. Erat quippe illa simulacri pars ceteris insignior omnibus, hirquina barba, eaque ad medium fere pectus promissa, sed tereti, et ad cilindri modum, tantumque cuneaciore ad imum, ut uidere est in eius ridiculi Dei, que supersunt etiamnum signis, quorum unum ex ere in domestico Museo nostro ob oculos habemus. Denique scriptum abs Rufino Grece illud, non Latine, ipsa Latinorum amanuensium probat hallucinatio, qui Grecum uocabulum Latinis totidem literis reddiderunt, deque scripserunt Genium. Sed hec hactenus.

Apologetici contra Hieronymum Libri duo subsequuntur, subiuncta itidem Apologia ad Anastasium: quos omnes etsi in Hieronymiana etiam Collectione Operum recensuimus, utpote qui eo maxime referebantur, non erit, arbitror, Lectori ingratum heic proprio loco exhiberi sibi iterum nouo cultu exornatos, ut ferme ab iis alii uideantur. Quantum profecto opere iis usque et usque expoliendis collocauimus, argumento erunt spisse obseruationes, et note, quas licuit olim, quum inter Hieronymiana excuderentur, utpote peregrino in loco, segnius curare. Neque uero tunc alios quam uulgatos antea libros consulere datum est: nunc meliore fortuna utimur, atque opis impendio plurimum ex Ms. codice Guarneriano accepimus. Est autem Ms. hic liber ex eadem, quam dudum laudauimus in S. Danielis municipio Bibliotheca, olim Guarneriana, itidem nobis a laudato ibi, ac denuo honoris caussa nominando Cl. u. Dominico Ongaro communicatus. Non est ille quidem aut etatis admodum antique, et ad faciendam illico fidem idonee, aut, quod magis refert, satis probe emendationis et note. Nihilo secius tam profuit nobis, quam qui optime note atque emendationis, etatis item uetustissime adesse unquam possunt. Exceptus nempe est, ut multis se indiciis prodit, ex admodum  ueteri, eoque de Aquileiensi tabulario, ubi et primum Auctore ab ipso conscriptus est, et in patrium ueluti censum deinde habitus, curatusque est diligentius. Denique ab Antiquario exceptus est satis imperito, homine autem minime malo, qui sepius quidem errores librarios erret, et in rectam scripturam peccet, de suo autem nichil aut audere uelit, aut sciat. Certe ad Lectionis ueritatem indagandam ipso interdum errore suo profuit, eiusque monitu potius quam iussu, loca nec leuioris momenti, nec sane pauca restituimus. Alioquin ubi constanti rectaque scriptura ab impressis uariat  fidem adhiberi sibi iure merito poscit, et ueriora admodum proponi, fere certum est. Recole quod superius ubi de Rufini uita, exemplum edimus ex singulari eius lectione , qua duobus annis Alexandrie secundo commoratus euincitur, qui dies ibi tantum aliquot substitisse, hactenus dictus est. His porro libris Apologeticis, eo etiam libello una computato, quem scripsit ad Anastasium, et quem itidem ad Guarnerianum exemplar exegimus, multisque locis fecimus meliorem, Rufinianorum Operum, que de suo ipse excudit, et primigenia nominamus, Collectio omnis absoluitur.

Germanos Rufini fetus proles supposititia consequitur: non illa quidem, ut aliis passim usuuenit, uernilis conditionis, et que Presbyterum Aquileiensem dedecoret, sed generose indolis atque ingenii, que et cum genuinis stare nec sine dignitate possit. Ex ordine locum priorem tenet Commentarius in Septuagintaquinque priores Psalmos, de quo longum esset aut que Fontanino, aut que nobis multa in Adnotationibus obseruata sunt, huc referre. Sed Auctorem inuestigare Operis, et coniecturas proponere quas fecimus, prestat. In quam rem notatu dignum cum primis, quod natione Gallum se non obscuro Auctor indicio prodit. In Prefatiuncula enim ad Psalmi Xu. titulum de Arcubus loquens, quos antiquitus, ait, quando aliquis de hoste suo triumphum habebat, faciebat sibi construi, non alios memorat, quam Arausiensem, quem ob oculos fortasse, aut certe non longe positum habuit. Unde, subdit, Arausice in arcu triumphali Massiliense bellum sculptum habetur ob signum uictorie Cesaris. Arausicam non aliam intelligo, quam que Arausio, et Arausiensis, et Arausicorum ciuitas dicta est, nunc Oranges Galli uocant. Id ipsum alia comprobabit animaduersio. Auctor cum bonam Commentarii sui partem ex Augustino totidem sepe uerbis describat, non eam tamen, qua usus ille est, Scripture Sacre uersionem usurpat, sed uulgatam, que nimirum Gallicana audit, et ab eius Ecclesie usu nomen accepit. Loca nimis multa sunt, et unoquoque propemodum Tractatu obuia, ut proferri nunc ad faciendum rei periculum debeant. Ea nos sub initium Operis, et ubi longiores lacinias in sua transfert, adnotato Augustini nomine, innuimus: postmodum adscriptis dumtaxat uirgulis, eam pericopem ab illo declarauimus mutuatam. Coniicere est itaque oculos in librum, et mirari decerptoris ingenium, qui tam sibi religioni ducit, a uulgata, Gallicana, inquam, Scriptura recedere, ut ineptire alicubi, et a proposito in diuersa abire coactus sit. Quum enim Augustinus uersionis qua utitur uerbis pressius explanatione sua adheret, Noster eam explanationem describens, male cum lectione uersionis sue aptat, et a scopo aberrat. Non ergo temere hinc etiam arguas, fuisse ex Galliarum Ecclesia hominem, qui minime licere putaret sibi, alio quam Gallicano Circulo, ut uocant, recepta scilicet apud suos Psalmorum uersione uti.

Porro Monachis hanc Psalterii explanandi operam impendisse, atque habuisse in Fratrum conuentu sermones, uidetur. Nimirum Fratres interdum compellat, deque muniis Monachorum loquitur. In Psalmum XLI, uers. 10: Magna nobis fiducia, Fratres, quia susceptor noster est Deus. Et proxime precedenti ad uers. 8. de eorum uitiis, Hypocrite, simulatores mali, adiungentes se ficta caritate . . . Tales multi inueniuntur intra societatem Fratrum, etc. Et paulo post, uis scire de Fratre quale cor habet? Attende unde libentius loquatur, etc. Tum, Custodiamus, Fratres, introitum nostrum, maneamus intus, etc. . . notatur uagatio oculorum, et curiositas, quod uitium uehementer solet nocere Conuersis. Denique, Hec tria studia sunt otiosorum in Claustro, uagatio oculorum, superfluitas uerborum, peruersitas cogitationum. Hec tria uitia eiiciunt Fratrem de Claustro. Quin ipsummet uitam egisse cum Monachis dubitare non sinit locus in Psal. XLu. num. II: Ad hoc iam reliquimus impedimenta mundi, et curas seculi, atque ad MONASTERII accessimus secretum, ut liberius uacare possimus Deo. Et sub finem, eorum quoque Choro, ut uocant, siue canentium stationibus interfuisse: In hoc Psalmo, quem cantatum audiuimus, cui cantando respondimus, et sumus dicturi que nostis. Num igitur Monachum agebat ipse, deque eorum numero unus erat Monastice uite institutis deuotus? Nullus uidetur dubitandi locus, sed ita tamen, ut esset preterea Presbyteri dignitate insignitus; nam quod olim interdictum est, et S. Leo cauit Epist. ad Maximum Antiochenum, Preter eos, qui sunt Domini Sacerdotes, nullus sibi ius docendi et predicandi potuit uendicare, siue ille Monachus, siue Laicus esset, qui scientie alicuius nomine gloriarentur. Erant idcirco antiquitus in Monasteriis, deque ipsis Monachis Presbyteri unus et alter, aut plures qui Doctoris munere fungerentur . Quinque S. Hieronymus memorat in suo, quod CCCC. Fratribus constasse intelligimus: Presbyterum uero tribui, et Monachum non auferri, eiusdem S. Patris exemplo discimus. Erat itaque Commentarii huius Auctor et natione Gallus, et in Monasterio Presbyter: et quod ex hac eius elucubratione manifestum est, non ineruditus, nec leuiter usu sacrarum Literarum exercitatus.

uide nunc, possitne ille uideri uincentius Presbyter, quem Gennadius cap. LXXX. laudat. uincentius Presbyter et ipse natione Gallus, et in diuinis Scripturis exercitatus, linguam habens usu loquendi, et maiore  lectione politam, commentatus est in Psalmos. Cuius Operis legit aliqua homini Dei Cannate, me audiente, promittens simul, si Dominus uitam et uires daret, se in toto Psalterio eodem studio laboraturum. Sane quod Presbyterum duntaxat, non et Monachum uocat, illa est unice de eorum maxime temporum consuetudine, honoris caussa appellatio: ceterum, ut de Monachorum cetu fuisse intelligas, facit Cannate, ipsiusque Gennadii, qui eo familiariter usi sunt, Monachorum mentio. Eadem hec facit, ut non longe positum fuisse eum coniicias, siquidem et uersatus est apud eos aliquando, et meminit ipse Massilie atque Arausiorum ciuitatum, facile ut uideri possit ex Prouincia, siue Narbonensi Gallia. Cetera probe adhuc magis conueniunt, et presertim quod imperfecti, siue nondum, et in omnes Psalmos absoluti Commentarii Auctor perhibetur: Nostri enim labor dimidium est Operis, solos quippe priores Psalmos LXXu. explicatione complectitur. Denique et temporis ratio conuenit, siquidem Gennadianum uincentium inclaruisse anno 480. compertum habemus  et Nostrum per id ferme temporis animum adpulisse ad scribendum, quamquam certo affirmare non licet, multa subindicant, que toto Libri contextu continentur. Non alius itaque Noster ab eo uidetur: quod si persuasum habes, uerus denique huius Commentarii, quem ueteres charte Rufino, recentiores Critici incerto Auctori adscripserunt, uincentius iste Auctor est. Iam uero quam in illo expoliendo operam collocauimus, malim ex Adnotationibus nostris intelligas. Unum prefabor, me quum ope Augustiniani Commentarii ex Benedictinorum Editione multa ab hoc Nostro menda sustulerim, non pauca inuicem huius ope in Augustino emendasse, que Editorum diligentiam effugerunt.

Alter est in tres minores Prophetas Oseam, Ielem et Amosum Commentarius; sed cuius internoscere Auctorem, longe sit difficilius. Cur minime Rufinus ille sit, et sciunt iamdudum eruditi caussas, et Fontaninus profert satis bonas: quibus si, ut esset quidem in promtu, latius edisserendis immoremur, actum agere uideamur. Satis erit itaque, quod aliis intentatum est, quis uere Commentarii Auctor fuerit, diligentius inuestigare, et conari proprium eius nomen fortunamque deprehendere. Quibus autem id assequi notis possit, experiamur.

Primo magnum Hieronymum Auctor male habet, seque eius laboribus iniquiorem prebet: que hallucinationis olim occasio fuit, ut pro Rufino haberetur. In Prefatione eum ait, in Commentariis suis de perquirenda consequentia, penes quam explanationis debere esse auctoritatem, contendit, non uoluisse aut potuisse sustinere curarum. Ita, subdit, uel per allegorias Origenis, uel per fabulosas Iudeorum traditiones tota eius defluxit oratio. In Osee cap. XI. Hunc uersum Hieronymus cum uellet exponere, perrexit enumerare qui ciuitates condidisse legerentur, etc. Talem autem explanationis colorem, quis sine Irrisione consideret? Carpit autem, suppresso nomine, in Ielem initio: Quidam Commentatores etymologias etiam nominum prosequuti sunt, de his uidelicet laudum semina colligentes, id est, Iel, . . . . . que ut Puerilia et Inepta sunt, ita plus negotii uidentur habere, quam commodi. Et paullo post, Quidam in his uocabulis multam esse differentiam crediderunt, perque hoc plurimum Inutilium expendere uerborum. Denuo inferius, ubi de eruca, locusta, brucho, etc. que ex Hebreorum traditionibus Hieronymus hostes Reipublice interpretatur: Unde, ait, illorum opinionem, qui hec omnia de hostibus dicta estimant, Refutamus. Acrius multo cap. II. ubi de Petro, qui Osee locum ex parte laudarit, Quod, inquit, ideo breuiter admonemus, ut illorum repudietur Audacia, qui Temere imperiteque contendunt, etc. Paria his habet et capite III. In Amos autem capite II. ad finem de Iudeorum quadam apud S. Doctorem traditione, Quod nos, ait, non magni ponderis estimantes, ad alia transeamus. Idem exemplum est in subsequentis capitis III. fine; neque enim omnia, et que uideri leuiora possunt, persequi est animus. Sed parcere diutius ipsi nomini Hieronymiano non potuit, quod adeo cap. u. ita iniuriosius tractat: Hieronymus in hoc loco adeo Miseram recepit opinionem, ut diceret, quia quadraginta annis, etc. uide in eum locum nos. In subsequentibus satis habet, doctrine eius dicam inurere, quam cap. uII, dicit, Repugnare historie, et cap. IX, loci contextu Refutari.

Dehinc ipse quis fuerit, et quarum gentium, et cuius instituti, exquirendum. Ac Latinum quidem fuisse hominem, nulli dubium esse debet. Sed item pro certo habendum, in Orientem aliquando peregrinatum, Syriam, Palestinam, Locaque Sancta inuisisse. Nempe Grecos Tractatores, et quod homini Latino plane insolens est, Syros sibi notos iactat in Prefatione; in Commentario autem ad cap. I. uers. 2. quam de spiritali Osee coniugio sententiam ferrent Palestina atque Aegyptus, earum uidelicet Regionum Ecclesie, et qui passim ibi Scripturas nouerant, tamquam translatitiam, et ab eis fando auditam proponit, perque sua omnia argumenta edisserit. Alia ex parte, quam inirent disputationem Syri, et qui connubium illud carnaliter opinantur impletum, quibusque niterentur rationibus, ita singillatim narrat, ut ab eorum ore accepisse, eorumque se usum consuetudine, satis significet. Nam si de Scriptis eorum proferret, non Palestinos, Aegyptios, Syros, etc. diceret, sed unumquempiam, qui eorum placita literis consignasset, de nomine laudaret ad faciendam fidem. Adde quod Syrorum linguam intelligere potuisse, qui apud illos non esset aliquando commoratus, minime est uerosimile. Quod si parum tamen eam calluisse uideri, obieceris: non igitur inquam scripta eorum legit, sed ab ipsis narrantibus audiuit. Nam et facilius multo est eiusmodi sententias de plurium ore, et presentem a presentibus discere, quam ex libris: et Syrorum plerique sciebant et Grece,  denique Occidentalium nonnemo  Latine poterat interpretari.

Nationem eius quod spectat, Hispanum putamus: huius enim regionis uidetur, ut inferius suo loco declarabimus, tam misere lamentari clades, ut non alias lamentari probabile sit, nisi patrie terre, quam et reipsa durius ceteris uandali habuere. uerosimiliorem hanc facit coniecturam ac pene certam peculiaris qua utitur Psalmorum Latina uersio. Quum enim huius Libri, quem canere omnes in sacris cetibus consueuerant, uetus interpretatio retenta necessario sit: ex Hieronymiana tamen Recensione in Galliarum plerisque omnibus, et Italie quamplurimis obtinebat. Quam Noster usurpat, non solum ab ea fere continenter, sed ab aliis etiam Psalterii Editionibus antiquis sepius abludit: nec cum Augustiniana emendatione, aut uetustiore alia Patrum Africanorum lectione consentit. Non alia denique uideri propius ad uerum potest, quam que Hispaniarum Ecclesiis olim in usu fuit. Exempla eius rei passim obuia sunt. Insigne illud tamen ex Psalmo 138 in caput Amosi IX. Si ascendero in celum, tu illic es: si descendero in infernum aderis. Si sumsero pennas meas ante lucem, et habitauero in extremis maris: illuc manus tua deducet me, et tenebit me dextera tua. Etiamsi dicam, Tenebre occultabunt me, noxque mihi consolatio erit, etc. Cuius quidem illud pre ceteris uerbum occultabunt pro uulgato conculcabunt pensitari diligentius uelim. uide nos ibi. Porro autem ex uite instituto Ecclesiastem se prodit, atque adeo saltem Presbyterum: quas enim parat Sacre Scripture Explanationes, identidem se dicere ad populum, notat. In Ielis caput I. sub finem, In quo, ait, sane loco diligens Auditor inquirat, que in desertis pulchritudo predicetur, etc. Et paulo post, Quod si bene consideres, noster Auditor, inesse uidebis pondus exemplo. Nec diffitebor, quod a uarrone tradunt, usurpatum Auditoris uocabulum pro Lectore; sed Nostrum eo sensu obsoletiore usum, nunquam adducar ut credam. Nam et simpliciter adstantes alloquitur in Amosi caput I. uers. 2. ubi de terre motuum caussis loquens, Quas nunc tamen, inquit, uOBIS replicare non est necesse. Sermones itaque hos habuit aliqua saltem ex parte in Ecclesiis: proinde, quod et notatum superius est, sin minus Episcopum, certe quidem Presbyterum agebat.

Nunc tempus, quo Commentarium hunc suum scribebat, inuestigemus. Fontaninus ex eo quod Sancti Ioannis Chrysostomi, et Hieronymi Commentaria in Minores Prophetas memorat, nichil loquutus de Cyrillo Alexandrino, et Theodorito, qui in eodem argumento uersati sunt, eum putat, medio saltem seculo u, operi manum admouisse. Sed ut fortassis a uero proxime coniectura absit, infirma hec eius est tamen, et fere falsa ratiocinatio. Licet enim ille Cyrillum de nomine ac Theodoritum non laudet, eo facile tamen uerbo comprehendisse potuit, quo nonnullos, ait apud Grecos eiusmodi Interpretes exstitisse, e quibus pauca quedam S. Ioannis Chrysostomi legit. Nobis ex eo magis placet argumentum sumere, quod se parum commodum Hieronymi lectorem, ut diximus, prebet: unde colligimus, paulo post S. Doctoris mortem scripsisse. Post mortem, inquam, nam illum aduiuentem, quem nosceret, et quocum nichil sibi esset, ut carpere auderet homo probe cetera pietatis ac fidei, nemo sibi in animum inducat. Paucis autem ab eius obitu annis, quum nondum ita Hieronymiani nominis fama per orbem propemodum uniuersum, maxime uero apud sue lingue homines, increbuisset, ut nefas uideretur ei dicam scribere, facile potuit quod ab illo diuersum in literis sentiret, homo non ineruditus libere proloqui. A uigesimo igitur ad trigesimum plus minus supra quadringentos annos, huius ego Commentarii epocham malim repetere; que serius multo protrahi, quum nemo iam esset, qui non sibi laudi duceret, gloriosius de Hieronymo predicare, uix potest, aut ne uix quidem. Porro idem hoc tempus fere connotant, que seculi mala Auctor queritur. In Amosum cap. I. in fine, Que omnia mala hostili euenire uictoria, annuis magis cladibus quam annalibus literis comprobamus. Efflictim adhuc magis cap. uIII. ad uers. 10. ubi de sacco et caluitio erumnarum notis, Quod totum  tempore captiuitatis obtingere, utinam lectione tantum indicante nossemus; sed tam frequens nostris temporibus eiusmodi est facta conditio, ut quidquam melius sperantium miremur audaciam. Nimirum hec erat misera orbis Romani, atque Hispaniarum cumprimis facies ab anno circiter CCCCX. per fere continuos triginta, quibus in eas prouincias, et uariis bellorum euentibus, et repetitis subinde hostium barbarorum incursionibus, ferro atque igne seuitum est. Lege Prosperi Chronicon, ut intelligas, quam uere cum illa quacum Hispania pre ceteris tandiu conflictata est aduersa fortuna, eorum narratio temporum, que nos huic Commentario postrema tribuimus, conueniat.

His addo, fuisse etiam in Libros Salomonis ab eo Commentarium adornatum: ac prius eum quidem, quam hunc scriberet. Testatur hoc ipse in huius Prefatione, ubi, Salomonis, inquit, uoluminibus edisserendis, dispositionum eius  gloriam sumus, in quantum posse contulit exsequuti.

Iam uero, collectis hisce omnibus in unum notis, aut ego admodum fallor, aut non alius, quam celeberrimus Paullus Orosius hic est, in quem graphyce omnes concurrunt. Enimuero fuisse eum Presbyterum, nemo est hominum qui nesciat. Anonymus autem Mellicensis Capite LXIX. eum refert et pro Episcopo habitum: Orosius uenerabilis, ut putatur, Episcopus. Natione quoque Hispanum exstitisse, uulgo compertum est. Gennadius Cap. XXXIX. Orosius Presbyter Hispanus genere, etc. Notissimum hoc etiam, quod in Orientem profectus olim sit, atque anno quidem CCCCXu. ut et insequentis initio Ierosolyme fuerit: id quod Augustini ac Hieronymi de illo Epistole, ipsiusmet Apologia, tota denique Pelagiana historia testatur  Gennadius iterum, Hic est Orosius, qui ab Augustino pro discenda anime ratione ad Hieronymum missus, etc. Ex quo item constat, quod illa adamussim tempestate literarum fama inclarnerit, ad quam Commentarium diximus referendum. Nihil certe est congruum magis ac uerosimile, quam ut illum Orosius ab Africa atque Augustino, ad quem remeauerat, redux deinde in patriam ante paucos annos eleborarit. Ac sane hunc de nomine Commentarium ab eo editum, modo laudatus Anonymus Mellicensis refert: Scribit inter alia Commentarium in duodecim Prophetarum: in eum uidelicet Librum, qui ut alias ad Hieronymum ostendimus, Duodecim Prophete inscribebatur; neque enim refert, quod non in omnes duodecim, sed in tres priores dumtaxat hic superet, quin eo tamen titulo rectissime designetur. Eundem in Salomonis quoque libros scripsisse, auctor est Trithemius cap. XII. e quibus unum in Cantica Canticorum recenset. Reliquum unum est, quod et creditu quidem paullo difficilius uidetur, potuisse eum scilicet magno Hieronymo, ad cuius se pedes sedisse, et cuius eloquium contra Pelagianos ab uniuerso Occidente sicut ros in uellus exspectari, in Apologia sua dixerat, aduersari identidem, atque inurere censoriam notam. uerum eiusmodi innuimus fuisse hominis ingenium, nimio fortasse expromtum atque ardens, ut quod sentiret, liberius proloqui se posse crederet, salua nominis Hieronymiani celebritate, atque opinione, quam sane de illo optimam habebat. Re enim uera alibi laudat, et hoc ipso, quo eum Opere interdum suggillat, laudem illi dat omnium maximam quod suemet Expositionis materiem facit ipsam esse Hieronymianam ex Hebreo translationem, plerisque inuisam, et quam ante se nemo, aut pauci admodum probassent, uetere illa, que iamdudum ad manus omnium erat, ualere iussa, et uitiate elocutionis atque intercepti sensus  notata. Quod quidem magnum, atque illustre facinus adeo est cum Hieronymiane doctrine existimatione summa coniunctum, ut hec deinde uix possit aut ne uix quidem locis et uerbis, quibus eius sententie quedam refutantur, imminui. Fuisse autem eiusmodi Orosium natura, ut quidquid sentiret, ualde sentiret, et pro re nata animos sibi sumeret, argumento erit sepius laudata eius Apologia, in qua Ioannem Ierosolymitanum Episcopum, tante dignitatis hominem, fauoris in Pelagianas partes insimulare nichil ueretur, et tantum non conuiciis incessit. Contra non aliam Hieronymo, quam literariam dicam impingit, atque hanc quidem illo scriptionis genere, quo nulli non licere uidetur, exuere obsequium, et inter uariorum placita quod incongruum putat, aut falsum, refellere; neque ille contemtui haberi censendus est, a quo alius seorsum sentit. Uno uerbo, non hec mihi demum tanti est caussa, cur hunc Orosio Commentarium abiudicem, cuius eum Auctorem relique note omnes designant.

Atque hec, Illustrissime ac Reuerendissime Patriarcha DELPHINE ea sunt, que ad Rufinum de Tuis potissimum exemplaribus archetypis Mss. expoliendum, studiis meis contuli: que et Tibi accepta referri equum est, et mihi perhonorificum proposuisse, Te iudice, cuius iudicio reprehendi res meas, quam aliorum laudari malim.





uetus prefatio. ORNATISSIMO LECTISSIMOQUE uIRO D. IOANNI A SANCTO ANDREA PARISIENSIS ECCLESIAE CANONICO RENATUS LAURENTIUS DE LA BARRE S.

Quantum iis debeatur D. a Sancto Andrea, qui uetustis nouitatem, nouis auctoritatem, obsoletis nitorem, obscuris lucem, et  fastiditis dare gratiam, dubiis fidem, omnibus uero naturam, et nature sue omnia indefesso studio nituntur, uerbis consequi difficillimum semper non modo iudicabam, imo cogitatione complecti uix arbitrabar esse eius, qui ueretur reprehensionem doctorum atque prudentium. Marcus Tullius, quo tanquam parente gloriatur Latina eloquentia, quinto Tusculanarum questionum, inter precipua felicitatis deputauit, preque ceteris illum diem obseruandum censet augustius, in quo dudum ignoratum a Syracusanis, cum esse omnino negarent, septum undique, et uestitum uepribus et dumetis Archimedis sepulchrum detexit: tenebat enim quosdam senariolos, quos in eius monumento inscriptos acceperat: qui declarabant in summo sepulchro spheram esse positam cum cylindro. Ita nobilissima Grecie ciuitas, quondam uero etiam doctissima, sui ciuis unius acutissimi monumentum ignorasset, nisi ab homine Arpin de didicisset.  Ignorasset etiam optimi uatis, et cuius alias Grece lingue emendande auctoritas fuerat concredita, carmen diuine Odisseas et Iliados: nisi Lycurgus Lacedemonis ex Ionia in Greciam importasset, et nisi postmodum discerptum Pisistratus collegisset, atque ita distinxisset, quemadmodum hoc tempore legitur, adhibito metatore Aristarcho. His inquam quid debeatur affirmauit adhuc nemo, nec fortassis usquam postea affirmabit: quandiu fuerint, qui inde aliqui proficient: uel ob hoc rursus quod tantis pro uigiliis, laboribus, sudoribus quibus illis castigationes constiterint digna satis commendatio haberi ulla non possit, tantum abest ut meritis par possit referri. Habent siquidem reliquorum studia suas amenitates, uarios secessus, quibus lectionis tedium noua detectatione subleuant. At illi qui Herculano labore uersantur in ueterum monumentis peruestigandis et restituendis, quid queso habere possunt, quod studium recreet? quid quod fastidium excutiat, nisi alterum fastidium? ita ut si qua uoluptas eos aliquando perfundat ex inuentis alicuius auctoris scriptis, subinde in iisdem recognoscendis, sarciendisque, propter lacunas, corruptos locos, dimidiatas paginas, exesos characteres, plus enascitur meroris, quam fuerat ante perceptum ex inuentione delectationis: ut nouerim ego aliquos, qui thesauros eiusmodi a se repertos maluerunt de emendatione desperantes omnino supprimere, quam qualescunque edere in lucem: mendaciorum nimirum quam syllabarum ditiores. Itaque si ex hoc loco paulisper licet euagari, prestitisset interdum eorum quedam que circumferuntur nunquam excusa, quam ita excudi ut sint errorum mendarumque uerius, quam doctrine seminaria. Et certe quis modus esse potest, dum omnia prope ex coniectura persequimur: que certitudo, cum quid in mentem alteri uenire potuit, diuinatur? Quis demum euadendi locus per syrtes et scopulos Aporie, cum uideamus in uadis, statiuis et naualibus principes uiros herere, impingere, altercari, in simpulo magnos ciere fluctus, committere de nugis magnas interdum tragedias: et quod irritam omnium operam facit, proficere nouis castigationibus quotidie nouas editiones: uideamus insuper id genus occurrere reliqua, que etsi fidem eleuant, nichilo tamen minus rei non minuunt difficultatem, quominus multa sint doctis perferenda, qui auctorum castigationi et editioni inuigilant, quoties de maximis et leuibus dubitandum, cogitandum, euoluendum si qui alii hanc eandem materiam tractauerint: quoties passim ex coniectandis aliquando leuissimis multa mutanda, nonnulla reponenda. Quod quantum habeat opere, norunt hac etate non pauci, sed tu imprimis  qui harum rerum exercitatissimus, non desinis maximo studiorum prouentu, reique literarie accessione proferre de tua diuite bibliotheca bonos quotidie auctores, proque tuo in Rempublicam grato animo perquirere magnis sumptibus undique, si qui codices Ms. habeantur castigatissimi, quibus impressi possent conferri, si qui rursus cum aliquo fructu imprimendi. Et ita quidem, ut de te testatum iampridem doctorum sermonibus audiuerim, nullum eorum qui tunc uiuunt  existere qui felicius et salubrius Chiromam manum admouerit rei librarie: et qui liberalius optime note scriptorum  impressiones iuuerit, auxerit, promouerit, atque tu ipse quem a D. Optimo Maximo in hec calamitosa tempora ob id reseruatum dicere soleo, ne litere obsolescerent: neue deesset, qui honestissimas honestis de rebus Typographorum concertationes illustraret. Testantur illud iampridem tot tantaque quot exierunt uolumina, cum aliqua tui prefatione nominis: testabitur etiam illud inpresentiarum Rufini nunquam antea typis commissum opus, cuius cum exemplar Domino de la Bigne Preceptori meo Theologo, huius etatis tam ob morum candorem, quam ob singularem eius eruditionem meritissimo, petendum indicasses, ex reliquiis uenerabilis Monasterii Montis-Dei, factum est ut inter ruinas eius deuote domus diuina prouidentia si non integer ab annis uetustus codex, saltem quodammodo totus ab iniuria inueniretur effugisse Gnosticorum nostrorum iniurias: aduersus quas atque eiusmodi grassatorum excursiones, uindiciarum si quis sit modus, is est, accersendus a Chalcographia, que sola inclinantibus seculis maximo Dei beneficio ad studia iam nauseantes hominum animos recreauit iucunda facilitate, scriptis contulit gratiam sua pulchritudine, et simul immortalitatem. Quod utinam Dei inuentum superiora tempora nouissent: non utique tantam librorum et codicum quot desiderantur perditi, iacturam bellicis Gotthorum incursionibus fecissemus. Non illa bibliotheca Pisistrati, Attali, et Eumenis: non illa Philadelphi Ptolomei, que Augusto regnante, incendio assumpta est. Non illa Gordiani, que plures habuit librorum, quam quisquam alius auri, uel argenti thesauros, diues LXII millibus antiquissimorum uoluminum. Non illa Pamphili martyris, unde Eusebius hausit suam historiam: non illa centum et uiginti millium librorum, que Byzantii sub Zenone Imperatore grauissimo incendio periit: non illa rursus Mathie regis Ungarie, que Patrum nostrorum memoria crudeli Turcarum impressione dissipata est. Nec illa denique uaticana Romanorum Pontificum Hebraicis, Grecis, Latinis antiquissimis, necnon optimis quibusque auctoribus pariter ac recentioribus tum manuscriptis, tum publicatis instructissima sub Clemente uII a militibus Germanis et Hispanis incensa, tot libros secum abstulisset. Extarent namque alibi passim excusi codices maxima cum copia, non autem sicuti accidit, pauci iique ab imperitis notariis descripti mendosissime. Habuisset queuis natio proprios scriptores, habuisset inquilinos: nec erat quod conquererentur uiri antiquitatis amantissimi: aut cur peroptaremus omnes plagas orbis scrutaturi, si quid blatte tegerent quod luci ac mundo foret exhibendum. Non erat quod Reuerend. in Christo pater D. d' Albone, Lugdunensis Ecclesie Princeps lustraret rimas peruetusti Monasterii Barbate insule, ut Commentarios Rufini Aquileiensis in septuaginta quinque Dauidis Psalmos requireret. Non erat quod nos similiter Montis-Dei reliquias ad perpetuam memoriam typis tum demum committeremus: quoniam habituri eramus omnia omnium auctorum scripta, et presertim nostri Rufini quecunque scripsit: uidelicet, in Osee Prophetam lib. I, in Amos alterum: in Iel unum, de sua fide ad Laurentium Episcopum lib. I de Sacramentis I.  Exhortationis ad Probam lib. I. Epistolarum ad diuersos lib. II. Iuxta triplicem diuine scripture sensum lib. I quem rogante Paulino, Episcopo Nolano, scripsit ad eum latino sermone de benedictione Iude Patriarche. Deinde eodem Paulino afflagitante, librum alterum ad eundem: in quo ceteras undecim Patriarcharum benedictiones triplici explanatione prosequutus est. Denique eodem auctore haberemus, preter ea que restant maximam partem Grecorum bibliothece Basilii Cesariensis Cappadocie Episcopi, et Gregorii Nazianzeni, Clementis Romani Recognitionum libros: Eusebii Cesariensis Palestine Ecclesiasticam historiam, cui addidit decimum et undecimum librum: Xysti quoque, si non Pontificis Romani, saltem Pythagorici cuiusdam, ut contendit Hieronymus, sententias: Euagrii sententias, Pamphyli martyris aduersum Mathematicos. Iosephi etiam latinam fecit historiam, cuius exemplar asseruatur Mediolani, in ede S. Ambrosii, Longobardicis scriptum litteris: Origenis item non omnia, quia et Hieronymus transtulit quedam, que suo prologo discernuntur. Exposuit idem Rufinus Symbolum, quod inter opera Hieronymi tom. Iu. Basileensis editionis continetur, de quo Erasmus Prefatione in Cyprianum: Sed et obtrectatori opusculorum suorum respondit duobus uoluminibus, arguens et conuincens, sicuti refert Gennadius, se Dei intuitu et Ecclesie utilitate, auxiliante Domino, ingenium agitauisse: illum uero emulationis stimulo incitatum ad obloquium stilum uertisse. Eiusdem Rufini opusculum de deprauatione librorum, precipue Origenis, legitur ad calcem prime partis operum Origenis: iterum tomo II. operum D. Hieronymi. uertit quoque pro eodem Origene Apologeticum Pamphili martyris, quod prefixum operibus Origenis inuenitur. Edidit insuper suam Apologiam, ubi contrarias sententias in libris Origenis ob eorum deprauationem natas ostendit. Prefatio eius in libros Origenis de Principiis habebatur uulgo in III. tomo operum D. Hieronymi adiecta per Des. Erasmum, ut facilius intelligerentur Apologie D. Hieronymi. Plurima denique scripsit, sed multo plura transtulit. Fuit autem is Rufinus Tharmus, seu Thoranus professione Monachus, dignitate Aquileiensis presbyter, Theodosio Imperatori ualde charus, pro quo apud B. Ambrosium intercessit, ut ingrediundi Mediolanensis templi fieret illi potestas, a quo antea exclusus fuerat ob patratam cedem septem millium hominum Thessalonice, uti refert Nicephorus lib. XII. Histor. Ecclesiastice cap. 40 et 41. Fuit preterea socius aliquando studiorum et plane amantissimus D. Hieronymi: donec de scriptis Origenis exorta inter eos contentione, uisus est Hieronymo nimius admirator, et prope assertor Origenis: et proinde existimatus eiusdem opinionis, quod paulo acrius suam de libris , qui uidebantur contra fidem conuersi, aduersus D. Hieronymum defenderet. At si nemo in hodiernum usque diem inuentus est, qui libros eiusmodi Origenis propterea tollendos dixerit, nemo etiam, ut opinor, reperietur qui ob id reiiciendum iudicet Rufinum, quod censuerit eosdem retinendos: nisi se B. Augustino temerarius preferat, qui tanti fecit nostrum Rufinum, ut ex eo in suos ille Psalmorum Commentarios quamplurima deriuarit. Fuit enim Augustino antiquior anno redemptionis humane CCCC. Sed tante apud D. Augustinum auctoritatis, ut ad D. Hieronymum de illo scribat non sine pietatis ac eruditionis elogio, eumque cum suo, tum aduersario, olim uero sodali amicissimo mella Scripturarum studiose lambuisse, utrumque quidem conatus in mutuam beneuolentiam reuocare, sed ita causam inimicitiarum dissimulans, ut neutri culpam earum affingat. Hec porro luculenti adeo scriptoris opera latuisse tandiu, non mirum debet iis esse, qui norunt ex Trithemio plures libros ab ipso conscriptos  sepultos adhuc pulueribus obliuionis desiderari. Sed ne quisquam hoc nostrum studium existimet ideo minus, quod quedam ipsius opuscula auctoritati Apostolice suspecta a nonnullis reiiciantur: illud unum solummodo dixerim, nichil illo Canone omnino aduersus Rufinum statui, quod eius auctoritatem minuat, horumque librorum lectionem impediat. Nam et Gelasius religiosum eum uirum appellat , et nonnullas ab eo scripturas explicatas fuisse tradit  et hoc se nomine suspecta quedam habere, quod a D. Hieronymo scribatur de libero hominis arbitrio minus uere disputasse: sed ut omittam eam quam in dicendo, atque ueritatem asserendo pre se tulit libertatem uir sanctissimus idemque doctissimus Hieronymus, ad cuius calculum nos remittit Gelasius, nichil plane in his Commentariis tam apertum est, quam quod pro libero hominis arbitrio, pro bonis operibus, pro mysterio Sanctissime Trinitatis, et sacrosancte Ecclesie Eucaristie, pro purgatorio, pro uera hominis iustitia, atque aliis huiusmodi permultis non semel, neque uno in loco docet. Neque uero cuiquam noua debet esse  repentina illa uoluntatis inter D. Hieronymum et Rufinum alienatio: tum quod ille zelo ardens ac eruditione fretus nichil in alienis libris non depuratum et ad amussim elaboratum ferre poterat: hic uero sanctimonia ac multorum precipuorum Ecclesie luminum exemplo communitus, in Origenianis libris, siue legendis, siue in alienam linguam transferendis audacter uersabatur. Tum uero maxime quod ex quadam opinionum uarietate, ueluti ex D. Augustino comperimus, in hanc contentionem inciderint, in quam forte imprudens Rufinus. Siquidem Augustinus epistola, que est Xu. inter illas D. Hieronymi, multis uerbis deplorans inter Rufinum et Hieronymum tam graues amicos, doctos, celebres, senes et monachos tam amarulentam discordiam incidisse, non sine graui totius Ecclesie scandalo, ait, quod alias non nisi pro homini contigisse poterat, ut ex literis Hieronymi perspexit, quantum sibi moderaretur, quantumque teneret aculeos indignationis, timore obriguisse se, doloreque contabuisse, quia uereretur ne idem pro se Rufinus faceret. uerum patrocinatur utrisque, quod non in dissimili genere inter se contenderint Paulus et Barnabas, D. etiam Petrus et Paulus Apostoli   qui pariter antea ob uoculam ex prophetia Ione parum conuenerant. Nota est illa ex ueteri historia inter Epiphanium ac D. Chrysostomum controuersia: illa etiam eo modestior quo antiquior uictoris et Irenei, Origenis et Theophili: que tamen omnia non ideo summis uiris eam notam inusserant, ut si quid minus recte in nonnullis, que non ita ab uniuersali Ecclesia in conciliis sacrosanctis tractata fuerant, et decreta, sensissent, in ceteris quoque errasse uideantur. Sua sit ergo D. Gelasio auctoritas, et sua D. Hieronymo constet innocentia, que tamen recte dicta Rufini non eleuent, imo que ad ueritatem ut hic omnia exactu si fuerint integra, non minus ad bene credendum nos instruant, et ad bene agendum inflamment, quam que ab iis perfecta sunt, qui speciosius illo fortasse, et ambitiosius legi terique soleant. Tu uero interim, Domine, a Sancto Andrea memineris has tibi sacratas, bellorum ciuilium manubias tueri, et eo usque custodire, ut sicut es Catholicus, uiuis et uixisti semper catholicissimus: ita catholice, hoc est Romane Ecclesie quicquid in iis fuerit probandum, uel improbandum relinquatur arbitrio. uale. Ex tuo Museolo apud Geruasianos Idibus Iuniis MDLXXX.





TYRANNII RUFINI, ORTU CONCORDIENSIS, CIuITATE AQUILEIENSIS, PRESBYTERATU HIEROSOLYMITANI, uita.



LIBER PRIMUS.



CAPUT I.


I. Rufini ortus, et nominis scriptura. II. Patria. III. Concordie natus, eius prenomen et genus. Iu. Aquileie monachum induit. u. Una cum Hieronymo bonis artibus ibidem instituitur, adultus tingitur. Minister et Susceptores illius baptismi. uI. Hieronymus ab eo diuulsus, in Syriam nauigat. uII. Rufinus paullo post cum Melania Hierosolymam profecturus, Roma discedit.

Gelasius Cyzicenus perlectis Nicene Synodi Canonibus apud Rufinum in Historia Ecclesiastica lib. X. cap. uI. eundem magno illi conuentui interfuisse pro certo habuit in sua prefatione ad Acta Concilii Niceni apud Labbeum tom. I. pag. 114. Atqui eo tempore, nempe A. D. 325. nondum natum Rufinum adnotauit Natalis Alexander in seculo. Iu. Dissert. XIII. conclus. II. Longe aliter sentiens Blondellus de Primatu pag. 881. Rufini ortum illigauit A. D. 345. qui fuit a Concilio Niceno uicesimus. Hanc ego  Blondelli sententiam nullo antiquiori testimonio firmatam haud propere amplector. Nam de anno et Consule, quo natus Rufinus, nusquam aliquid proditum est, adeo uirorum illustrium perinde ac fluminum, ortus obscuri sunt, progressus et exitus conspicui. Non diu tamen a Concilio Niceno in lucem editum, probari puto ex Hieronymi libro II. Apologie A. D. 400. conscripte, ubi Rufinum uocat senem et canum, eundemque sugillans, quod parentes tunc se inuisisse dixisset: quos, inquit, uiuentes iuuenis dereliquit, mortuos SENEX desiderat. Sub initio libri III. Rufinum dicit uETUSTISSIMUM monachorum. Alibi ait: de sene SENEX tanta confingis. Rursus paullo  post: que enim est edificatio, duos SENES inter se propter hereticos  digladiari! Errauimus iuuenes, emendemur SENES. Infra uero: ego tibi dabo ueniam, quod Apologiam librorum Eius  CANO scripseris capite. Anne hec de Rufino sexagenario dici potuissent? Fortasse tunc fuerit magno natu, et saltem septuagenarius, qualis erat Hieronymus. Non est silendum, quod in nominis Rufini scriptura notauit Caspar Barthius ad Claudianum pag. 1073. edit. II. inque Aduersariis lib. LIII. cap. II. simplici litera F. in uniuersis codicibus reperiri. Loquitur Barthius de Rufino prefecto pretorio, quem Claudianus exagitat; sed hec scriptura omnibus Rufinis congruit. Quare eos inepte facere putat, qui id elementum geminant, quum ipsa eius nominis pronunciatio aliud nichil ferat: neque facile alioquin literam F. Latini in talibus geminant, nec profecto in antiquissimis Rufini nostri codicibus geminasse noscuntur. Huc facit adprime quod etiam Greci unam tantum duram literam huic nomini adscribant,  quorum ductum non sine ratione in similibus latini sequuntur. Apud Ezechielem Spanhemium in Dissert. IX. de Prestantia et usu numismatum tomo I, pag. 712. et 713. editionis magne in nummis Grecis scriptum occurrit . Hanc eandem porro scripturam ex Rufini codice uetustissimo de Benedictionibus Patriarcharum confirmat Petrus Lambecius in Bibliotheca Cesarea tomo II. pag. 800. idque ex MSS. libris comprobat etiam Philippus Labbeus in notis ad Bellarmini Catalogum tomo II. pag. 307. Hec euertunt sententiam Arnaldi Pontaci in notis ad Eusebii Chronicon pag. 749. ubi Ruffinum cum gemino F scribendum contendit Consulatur Index  Gruterianus XXIII. et Christophorus Cellarius in Orthographia, ubi unica litera F ex lapidibus et nummis adstruitur.

II. Quoniam de patria Rufini non una circumfertur sententia, ego certis Scriptorum ueterum testimoniis eam indicabo, unde secus affirmantium dicta penitus conuellentur. Natum in opido agri Aquileiensis prodit Heraclides in Paradiso, que est uetus interpretatio Historie Lausiace Palladii, ut critici norunt. Ibi enim cap. XXXIII. hec de Melania leguntur: erat cum ea Rufinus quidam nomine, ciuis Italus ex Aquileiensi opido. Hoc ludibrii ergo Hieronymus in Apologia II. uocat opidulum: quod Norisius Cardinalis in Historia Pelagiana lib. I. cap. II. interpretatus est pagum, siue rus et paruum castrum: quibus tamen nominibus res diuersas significari iam pridem uiri docti obseruarunt. Sane opidum pro ciuitate non solum antiqui Scriptores Liuius, Plinius et Mela; sed etiam seculo quinto, ad cuius initium Rufinus peruenit, Sidonius, et Eugippius, indiscriminatim usurparunt;  nam ciuitas Aruernorum, opidum dicta est a Sidonio lib. III. ep. Iu. et huius equalis Eugippius in uita Seuerini Noricorum Apostoli, urbibus iisque insignibus, puta Laureaco et Patauie id nominis tribuit. Natus fuit ergo Rufinus in opido circa Aquileiam: quod his uerbis confirmat Hieronymus lib. II. Apologie I. PATRIA derelicta, Aquileie habitat. In Apologia II. eum sugillans, quasi Romam ab Anastasio Papa uocatus, ire noluisset: qui inquit, rogantem Romam, ut eam illustrares presentia tua, OPIDULI tui amore contemseris. Quanquam uero a Palladio in Historia Lausiaca cap. CXuIII. dicitur , Rufinus ab Italia, ex ciuitate Aquileie, et a Gennadio in Catalogo cap. XuII. Aquileiensis presbyter, hoc non in ipsa urbe Aquileia natum, sed in monasterio educatum, et in Ecclesia tinctum, nec tamen ibi ordinatum, denique ob uicinioris urbis celebritatem ita dictum, significabat, patriamque demum illi fuisse in agro Aquileiensi.  Nec profecto opiduli nomine Hieronymus Aquileiam dixisset, quam eius equalis Philostorgius magnam uocauit Historie Eccl. lib. XII. cap. XI. Quodnam fuerit isthuc opidulum iam tandem aperiamus cum Doctore maximo in epistola Iu. alias uI.  ad Florentium monachum Aquileiensem, Hierosolymis tunc morantem, ad quem, de Rufino loquutus, hec de grandeuo Paullo Concordiensi subiungit: scripsit mihi et quidam DE PATRIA supradicti fratris Rufini, Paullus senex, Tertulliani suum codicem apud eum esse, quem uehementer reposcit. Paulli ergo et Rufini patria una erat. Atqui patriam Paulli Concordiam facit Hieronymus in Catalogo capite LIII. uidi ego quendam Paullum CONCORDIAE, quod OPIDUM Italie est, SENEM, qui se beati Cypriani iam grandis etatis notarium, quum admodum esset adolescens, Rome uidisse diceret, referreque sibi, solitum nunquam Cyprianum absque Tertulliani lectione unam diem preteriisse. Ad eundem hunc Paullum, qui centenarius adolescentiam in aliena etate mentiebatur, Hieronymus cum epistola  X. alias XXI. misit uitam Sancti Paulli eremite, uicissim sibi mitti postulans libros quosdam, hosque inter Fortunatiani Aquileiensis episcopi Commentarios in Euangelia. Raphel Fabrettus Inscriptionum cap. X. num. 636. hanc ex pauimento Sancti Paulli in uia Ostiensi, a Cornelio Margarino mutuatam, uulgauit, que in eundem Paullum nostrum pertinere uidetur.


HERACLIAE. RELIGIOSAE. SORORI. PAuLuS. A. CONCORDIA. XuI. KAL. FEB.

III. Ergo nullum dubium est, quin Rufinus domo fuerit Concordia: quod ab his non animaduersum, qui aliud natale solum illi adsignarunt. Siquidem Rigberius Francogermanus, siue is Gabriel Gerberonius, in notis ad Marium Mercatorem pag. 112. Rufinum hunc nostrum cum altero cognomine, natione Syro, confundens, patria facit Alexandrinum: quod tamen cauere poterat, inspecta unica Hieronymi epistola  I. alias XLI. in qua ait sibi a monacho Alexandrino in Syrie latebris delitescenti nunciatum fuisse, Rufinum nostrum Aegypti secreta penetrasse quum tamen idem monachus Alexandrinus eius PATRIAM ignoraret et NOMEN: que sane non ignorasset, si Rufinus item fuisset Alexandrinus. Nomen, quod ignorabat, quoque Rufinus ab aliis Rufinis postea nominandis distinguebatur, erat Tyrannius, ut statim ostendam. Gelasius Cyzicenus in prefatione ad Acta Nicene Synodi, hunc eundem Rufinum nostrum Romanum dixit, quo nomine, ut iam tetigi, Latinum intelligere uoluit. Quia tamen ab multis retro seculis consuetudo obtinuit, ut Rufinus Aquileiensis diceretur, nos quoque eodem uocabulo utemur. Rufinus uero potuit etiam fuisse ciuis Aquileiensis, quomodo Io. Ionsius in libro de Scriptoribus Historie philosophice cap. II. et XX. multis probat exemplis, uiros doctos honoris caussa in multas ciuitates sepenumero adscitos. Consulatur Gabriel Naudeus hanc rem diligenter pertractans in Iudicio, de Augustini  Niphi opusculis. Huc sane facit Cicero in lib. II. de Legibus: Ego, inquit, mehercule et illi  et omnibus municipibus DUAS esse censeo PATRIAS; unam nature, alteram ciuitatis, ut ille  quum esset Tusculi natus in populi Romani ciuitatem susceptus est; itaque quum ortu Tusculanus esset, ciuitate Romanus, habuit alteram loci patriam, alteram iuris. Pari ex caussa Rufinum Concordie natum, Aquileie tamen Christianis moribus, doctrinisque imbutum, et denique tinctum, nemo ferme Concordiensem, omnes Aquileiensem dixerunt. Sic non apud unum Gennadium, sed in plerisque omnibus Rufini lucubrationum codicibus reperitur. At exortus est Lusitanorum Hagiologus Georgius Cardosus, qui tom. 3. die XX. Iunii ex cenosis lacunis Chronici Pseudodextri Rufinum patria Lusitanum facere non uereretur, proptereaquod in illa mendaciorum officina sub A. D. 418 §. 4. hec uerba legantur: Paullo Concordiensi Lusitano scribit Hieronymus. Quum enim Paullus et Rufinus  unam eamdemque patriam Concordiam sortiti fuissent, opipare credulus Cardosus utrumque etiam in suam Lusitaniam traxit, in qua Concordienses nescio quos locauerat Plinius lib. Iu. cap. XXII. Festiuum errorem mirifice fouit Franciscus Biuarius in ingenti Commentario ad Dextrum illum confictum pag. 432. ubi erga nos liberalis, Paullum ex Concordia Lusitanica ad nostram Italicam transiisse commentus est. Has nugas consectari non uacat; nec est opere pretium, quum easdem et id genus alia egregie exploserit Hispanice historie ab impostorum dolis fedate preclarus uindex Nicolaus Antonius in Bibliotheca Hispana ueteri lib. III. cap. u, §. 125. Et tamen Dupinus in tomo tertio Bibliothece eundem Paullum a Concordia nostra Hispanum dixit, quod unde hauserit, se ignorare ait Tillemontius tomo XII. pag. 50. Hausit ex Pseudo dextro. Sed alio abiit Ioannes Fellus in notis ad Rufini expositionem Symboli cum operibus Sancti Cypriani editionis Oxoniensis: nam ex Tora, siue Thora, Sabinorum urbe excisa,  Rufini ortum deduxit, utique a mendosis inscriptionibus deceptus, in quibus legebatur Rufinus Toranus. Hoc postremum, ex ipso Rufini prenomine detortum, Fellus patriam, non hominem denotare censuit. Inde, ut assolet ferme in corruptis, et alia uocum monstra prodierunt. Huiusmodi sunt Thoranus, Toranius, et Thermus. Ad hec Turanius, Turranius, et Tauranius, singula enim hec uocabula suos auctores habent, Barreum, Labbeum, Caueum, Dupinum, Rosweidum. Patriam tamen Aquileiam ibidem loci, ubi Fellus Toranum legit, statim legere poterat. Sic enim prostat in Recognitionibus Clementinis Rufino Torano  Aquileiensi interprete. Ergo Aquileia, non Tora Rufini patria. Proprium et uerum nomen inferiori etate id fuit, quod ultimum, ait Sirmondus ad Sidonium. Rufinum, omnes proprio nomine, appellauerunt. Ergo non Rufinus Tyrannius. sed Tyrannius Rufinus. appellari  debuit, quomodo reapse appellatur in libello de XII. Scriptoribus ecclesiasticis Isidoro et Ildefonso subiectus cap. u. Huius lectionis ueritatem confirmat Hieronymus initio prioris Apologie, Pammachio et Marcelle amicis inscripte, ubi in Rufini prenomine ita ludit: et uestris et multorum literis didici, obiici mihi in schola TYRANNICA, lingua canum meorum ex inimicis ab ipso, cur Periarchon libros in latinum uerterim. Dicterium erat insulsum, nisi Rufinus alio nomine dicebatur Tyrannius. Ioannes Martianeus ad eum locum tomo Iu. pag. 349. ex multis codicibus, Tyranni pro Tyrannica restituit: rectius fortasse Tyrannii, licet uulgata lectio nobis arrideat: in qua aculeum latitare olfecit etiam Tillemontius tomo XII. pag. 32. Tyrannius prenomen ex parte adsumsit secundum morem, a Sirmondo obseruatum. Non enim nomen, sed prenomen fuisse, nos docet Sidonius: in cuius tamen uulgatis codicibus Turannius Rufinus pro Tyrannio perperam legitur lib. II. epist. IX. Gentis nomen puto exstitisse in lapide Concordiensi,  quod fractum, uti est, uulgauit Adriensis Episcopus in Dissertatione de Colonia Foro-Iuliensi pag. 343.
[Figure: [Lapis] 4Kb]

Cetera uocabula, quibus ab Hieronymo Rufinus semel atque iterum notatur, cuiusmodi sunt Grunnius, Calpurnius Lanarius, et Scorpius, aliunde fluxerunt: et primum fortasse ex uitio pronunciationis, corporisque crassitie; nam Rufinum designans in fine epistole ad Mineruium, cur me, inquit, lacerant amici mei, et aduersum silentem CRASSAE SUES GRUNNIUNT? quarum omne studium est, immo scientie supercilium, aliena carpere, et sic ueterum defendere perfidiam, ut perdant fidem suam. Idem senex Rufini uitium in uoce, irridet his uerbis Apologie I. lib. I. tu qui in Latinis MUSSITAS, et TESTUDINEO gradu moueris potius, quam incedis. Ut diuitem et opipare uiuentem paullo  post sugillans, Cresos, ait, quis spiret et Darios? Litere marsupium non sequuntur. Sudoris comites sunt et laboris, socie ieiuniorum, non saturitatis, continentie, non luxurie. Demosthenes plus olei, quam uini expendisse dicitur, et omnes opifices nocturnis semper uigiliis preuenisse. In Apologia II.: quis talis ac tantus est, ut audeat cum Creso pugnare diuitiis? Ut subitum Demaratum et Crassum non pertimescat? Habes enim per quod Danes est uicta pudicitia: quod Giezi magistri pretulit Sanctitati; propter quod Iudas tradidit Dominum suum. Epistolam quoque de cubiculo fratris Eusebii, NUMMIS AUREIS ab eo productam, et AURO, idest suis suorumque uiribus, oppugnatam fidei ueritatem, conqueritur in lib. III. Apologie. Sane Rufino haud curtam supellectilem domi fuisse, colligi preterea uidetur ex cellulis, quas non proprio tantum, sed aliorum etiam hospitio de suo constructas habuit in monte Oliueti, ut ipse testatur lib. II. Apologiarum. Palladius quoque in Historia Lausiaca cap. CXuIII. scribit, Rufinum, Hierosolyme omnis generis  hospites, illuc pietatis caussa aduentantes, XXuII. annorum spacio propriis expensis fouisse. Hieronymus epist. XCu. alias Iu.  ad Rusticum his coloribus eum iam mortuum depingit: TESTUDINEO GRUNNIUS incedebat ad loquendum GRADU, et per interualla quedam uix pauca uerba carpebat, ut eum putares singultire, non proloqui. Et tamen, quum, mensa posita, librorum exposuisset struem, adducto supercilio, contractisque naribus, ac fronte rugata, duobus digitulis concrepabat, hoc signo ad audiendum discipulos prouocans. Tum nugas meras fundere, et aduersum singulos declamare. Creticum diceres esse Longinum, censoremque Romane facundie; notare quem uellet, et de Senatu doctorum excludere. Hic bene nummatus plus placebat in prandiis: nec mirum, si, qui multos inescare solitus erat, facto cuneo circumstrepentium garrulorum procedebat in publicum: intus Nero, foris Cato. Totus ambiguus, ut ex contrariis,  diuersisque naturis unum monstrum nouamque bestiam diceres esse compactam iuxta illud peticum:

Prima Leo, postrema draco, media ipsa chimera. Rufinus a Palladio , nobilissimus dicitur cap. CXuIII. Anne hoc ad mores, uel potius ad genus referendum? Rufinus ipse Apologiarum lib. II. pag. 436. morum sanctimoniam, de qua Hieronymus in Chronico illum cum Florentio et Bonoso laudauerat, uite NOBILITATEM appellat. Porro Concordia Rufini patria, non fuit Mirandule uicinum opidum in Aemilia, ut ex nominis similitudine censuit Marianus uictorius in uita Hieronymi; sed quam uenetis Plinius, Ptolemeus Carnis adscribit, Coloniamque lege triumuirali deductam, et in Tribu Claudia descriptam nuper ostendit u. C. Philippus a Turre Adriensium antistes in Dissertatione de Colonia Foro-Iuliensi pag. 346. Concordie fabricam sagittariam memorat Notitia Imperii, unde ibi decuriam armamentariam, seu corpus, fabricandis sagittis destinatum, ex literatis lapidibus fuisse discimus. A Theodosio Magno,  et ualentiniano II. Imperatoribus in eadem Colonia leges date A. D. 391. prostant Codice Theodosiano lib. XI. tit. XXXIX. L. XI. de fide testium, et lib. XuI. tit. uII. L. Iu. et u. de apostatis. Sed proh dolor! Concordiam istam una cum finitimis urbibus, Aquileia, Foro-Iulio, et Altino A. D. 452. solo equauit totius regionis flagellum et terror Attila Hunnorum Rex, teste Paullo Diacono in Historia Miscella lib. Xu. cap. III. editionis Gruteri inter Historie Auguste scriptores Latinos tomo II. pag. 81. in fine Operis. Hanc editionem indico, quia id in ceteris non reperitur. Postea tamen e ruinis caput extulerunt; nam Cassiodorus lib. XII. uariarum epist. XXuI. Aquileiensem, Foro Iuliensem, et Concordiensem ciuitates adhuc stantes recenset. Hanc tertiam, episcopio illustrem, priuilegiis auxerunt Carolus et Otto Magni, aliique Imperatores. Sed celebri Colonia ob inclementiam eris in solitudinem redacta, nunc episcopus degit in proximo opido Portugruario, quod Romatinum  ueteres appellarunt, ex Plinio.

Iu. Quum Concordia ab Aquileia, totius tunc uenetie principe ciuitate, XXXI. M. P. totidemque ab Altino distaret, Aquileiam Rufinus se contulit, monastice uiuendi regule nomen daturus. Istic patrum doctrina, et pietate erga Deum, in monasterio instructus, a Sancto ualeriano urbis episcopo salutari lauacro abluitur A. D. 371. quod ipsemet prodit in sua Apologia I. A. D. 400. conscripta, in qua, ueluti de re notissima, loquens, ego, inquit, sicut et ipse  et OMNES NORUNT, ante annos FERE TRIGINTA in monasterio iam positus, per gratiam baptismi regeneratus, signaculum Fidei consequutus sum per sanctos uiros Chromatium, Iouinum, et Eusebium, opinatissimos et probatissimos in ecclesia episcopos: quorum alter, tunc presbyter beate memorie ualeriani, alter Archidiaconus, alius diaconus, simulque pater mihi et doctor symboli ac fidei fuit. Hoc Monasterium, in quo iam positum dici Rufinus, quum baptismi gratiam in Aquileiensi ecclesia suscepit,  ceterorum Italie et Occidentis uetustissimum, magni Athanasii institutionibus primordia debebat, quem Alexandria ab Arianis eiectum, diu Aquileie substitisse animaduertit Norisius in Historia Pelagiana lib. II. cap. III. monasticamque disciplinam ab Athanasio uniuersam Italiam suscepisse testatur Hieronymus in epist. XCuI. alias XuI.  ad Principiam. Siquidem monachorum, quos fuge et laborum socios habuit, iuuentute utriusque sexus ad imitationem accensa, breui Rome et per Italiam non pauca Monasteria ab episcopis constructa sunt, ut Mediolani, adnitente Ambrosio, de quo Augustinus Confessionum lib. uIII. cap. uI. et Aquileie, studio ualeriani, ubi preter Tyrannium Rufinum, Heliodorum etiam, Nepotianum, Florentium, Bonosum, Nicetam, et Chrysogonum, spectatissimos monachos, floruisse discimus ex Chronico et epistolis Hieronymianis. Hinc refellitur Magdeburgensium inscitia,  qui Rufini institutum et fortasse etiam uite monastice antiquitatem ignorantes, Centuria Iu. cap. X. Rufinum a Trithemio primum monachi nomine dictum effutierunt. Sed nunquid Trithemio recentior est Hieronymus, qui in Chronico anno I. Olymp. CCLXXXI. Abrahami 2393. Christi uero 378. secundum epocham Eusebianam, quam Hieronymus sequitur, anno epoche nostre Dionysiane 376. sic loquitur: Florentius, Bonosus, et Rufinus insignes MONACHI habentur? In Apologia I. lib. I. sibi eque ac Rufino monachi nomen tribuit: quicquid MONACHI uocabulum flagitat, nostrum uterque compleuit. Et in Apologia II. credidi Christiano, credidi MONACHO.

u. Idem Hieronymus, Aquileiensibus clericis stricta necessitudine coniunctissimus, in hoc eodem monasterio ab adolescentia uidetur educatus: nam in epist. XXXIX. alias LXII.  sic ad Theophilum scribit: Qui ab adolescentia in MONASTERII clausus cellulis, magis esse uoluerim aliquid, quam uideri. Illi sane iamdudum cum Rufino amicitia  intercesserat, cui apud Treuiros manu sua prolixum ualde de Synodis librum Sancti Hilarii se descripsisse testatur epist. Iu. alias uI.  Ad Rufinum, postquam in Aegyptum adpulerat, scribit epist. I. alias XLI.  O si nunc mihi Dominus iehsu Christus, uel Philippi ad Eunuchum, uel Abacuc ad Danielem translationem repente concederet, quam ego nunc tua arctis stringerem colla complexibus! Quam illud os, quod MECUM uel ERRAuIT ALIQUANDO, uel SAPUIT! Hec manifesto, innuunt, utrunque ab adolescentia, studiis simul operam dedisse. Ipsis addi potest Bonosus, de quo Hieronymus ad Rufinum epist. I. alias XLI.  Ecce puer honestis seculi NOBISCUM artibus institutus. Hoc ipsum Rufinus magis confirmat Apologia II. antequam conuerteretur  MECUM pariter et literas Grecas et linguam penitus ignorabat. Conuersionem suam Hieronymus ad Rheni semibarbaras ripas accidisse testatur epist. I. alias XLI. Monasterium ergo Aquileiense, ex Rufini  uerbis, A. D. 370. iam stabat: quo tempore alibi in Italia nullum stetisse legimus, nisi fortasse uercellis, ubi Sanctus Eusebius ex Oriente reuersus A. D. 362. monasticam uitam instituit. Lucas Holstenius in prefatione ad Codicem Regularum cap. II. Italos ad monasticam uiuendi normam traductos ait a uita Sancti Antonii, quam ab Athanasio, Romam primum aduentante, uulgatam putauit. Sed Athanasius eam Grece scripsit A. D. 365. auctoribus monachis Italis, a quibus eiusmodi institutum, in Occidente iamdudum coli ceptum, sanctus Pater insinuat initio operis, gratulatus, apud eos PLURIMA esse MONASTERIA, et MONACHORUM quoque nomen celebre. Hanc Athanasii uitam per tabellarios in Occidentem perlatam, Euagrius presbyter, qui cum Eusebio uercellensi in Italiam uenerat, latinam fecit A. D. 370. nuncupauitque Innocentio, cum quo et Hieronymo tunc in Orientem rediit, mortuo iam Eusebio. Hec adnotauit peramicus noster Bernardus a Montefalconis in uita, Athanasii Operibus preposita pag. 84. inque prefatione ad  uitam Sancti Antonii pag. 791. Ad hec ex uerbis superius allatis palam est, Rufinum adultum sacro fonte Aquileie tinctum, et quidem a ualeriano metropolita, ministrantibus Chromatio presbytero, Iouino Archidiacono, et Eusebio Diacono: quos tres tanquam superstites, et episcopali charactere uenerabiles A. D. 400. in sue fidei testes Rufinus aduocans, antiquo et proprio uocabulo patres, atque alibi, ut postea dicam, parentes dixit: quos maiores nostri etiam sponsores, susceptores, fideiussores, et demum patrinos dixerunt. Idem Rufinus huc respexit in Apologia pro fide sua ad Anastasium Pontificem: hec nobis de resurrectione tradita sunt, a quibus sanctum baptisma in Aquileiensi Ecclesia consequuti sumus: que puto ipsa esse, que etiam Apostolica Sedes tradere et docere consueuit. Hec arguunt lapsum Dupini in tomo III. Bibliothece, Rufinum in monasterio baptizatum rati. Non enim in ullo monasterio, sed tantum  in ecclesia episcopali tunc regenerationis Sacramentum ab uno eius pastore ordinario conferebatur. Neque Rufinus ait, se in monasterio, sed in Aquileiensi ecclesia baptisma consequutum. Quanquam enim scribit in priori Apologia, se in monasterio iam positum, quando baptisma suscepit; nequaquam tamen in monasterio se illud suscepisse affirmat. Immo in explicatione symboli disertis uerbis testatur: nos tamen illum ordinem sequimur, quem in Aquileiensi ECCLESIA lauacri gratia suscepimus. Eodem pacto Hieronymus procul a patria Stridone se baptismum Rome suscepisse, prodit epist. XIu. alias LuII. et XuI. alias LuIII.  Edmundus Martene lib. I. de Antiquis Ecclesie ritibus cap. XuI. §. 12. et Gerardus Mastricht in Schediasmate de Susceptoribus pag. 69. unicum olim fuisse putarunt. Sed Rufinus tres susceptores ob oculos ponit, totidem officiis destinatos, catechesi, baptismo, et confirmationi, statim post baptisma ab episcopo conferri solite; unde refellitur idem Gerardus,  qui pag. 24. catechesi et baptismo unicum susceptorem tribuit usque ad seculum sextum. Rufinus per signaculum fidei, baptismum designat, quo nomine utitur etiam in Historia lib. X. cap. III. sequere me ad dominicum, et huius fidei SIGNACULUM accipe. De hac phrasi multa congerit Io. Ernestus Grabius in notis ad Spicilegium Sanctorum Patrum tom. I. pag. 332.

uI. Hieronymus iam Rome Christi lauacro ante Rufinum regeneratus, Aquileiam repetierat, consortio ualeriani, et aliorum fruiturus, ad quos postea intime necessitudinis testes literas dedit. In monasterio aliquandiu cum Rufino adhuc catechumeno ibidem moratus, improuiso rerum euentu illinc discedere cogitur, quemadmodum ex eremo ad Rufinum scribens, testatur his uerbis epist. I. alias XLI. : Me a TUO LATERE subitus TURBO CONuULSIT, postquam glutino caritatis herentem IMPIA DISTRAXIT AuULSIO: tunc enim uiolenta quadam, nobisque  ignota, persecutione in eum excitata, Aquileia recedens, in Orientem migrauit, profectusque in Thraciam, Pontum, Bithyniam, Galatiam, Cappadociam, et Ciliciam, tandem in Syriam descendit, ubi uixit in solitudine monachus. Hec eius nauigationis periodus una cum Euagrio Antiocheno, Innocentio, et Hyla, Melanie famulo. Tunc Euagrium ex Italia ad se literas attulisse testatur Basilius Cappadox in epist. uIII. ad Eusebium Samosatenum. Sed ipsum Hieronymum suam peregrinationem Rufino, postquam ab eius latere discesserat, nunciantem, prestat audire epist. I. alias XLI. : Tandem in incerto peregrinationis erranti quum me Thracia, Pontus, atque Bithynia, totumque Galatie et Cappadocie iter, et feruido Cilicum terra fregisset estu, Syria mihi uelut fidissimus naufrago portas occurrit; ubi ego quicquid morborum esse poterat expertus ex duobus oculis unum perdidi. Innocentium enim, partem anime mee, repentinus febrium ardor abstraxit. Nunc uno et toto Euagrio NOSTRO fruor: cui ego semper infirmus,  ad laborem cumulus, accessi. ERAT nobiscum et Hylas, Sancte Melanie famulus, qui puritate morum maculam seruitutis abluerat, et hic necdum obductam rescidit cicatricem. uerum quia de DORMIENTIBUS contristari Apostoli uoce prohibemur, etc. Rufinus paullo post, eodem tamen anno 371. quo baptismum Aquileie susceperat, Orientalium monachorum fama et ipse permotus, cum Melania, Romanarum mulierum nobilissima, Hierosolymam cogitauit. Hieronymus rei nuncio a Paullo Concordiensi accepto, qui Tertulliani Codicem ab Rufino sibi restitui flagitabat, statim Hierosolymam ad Florentium Aquileiensem literas, Rufino reddendas, nunc tamen deperditas, misit. Harum sic meminit epist. II. alias u.  Quia FRATER Rufinus, qui cum Sancta Melania ab Aegypto Hierosolymam uenisse NARRATUR, indiuidua mihi germanitatis caritate connexus est, queso, ut epistolam meam, huic epistole tue copulatam, ei  reddere non graueris. Noli nos eius estimare uirtutibus. In illo conspicies expressa sanctitatis insignia. Et ego cinis et uilissima pars luti: etiam fauilla dum uertor, satis habeo, si splendorem morum illius, imbecillitas oculorum meorum ferre sustineat. Ille MODO SE LAuIT, et MUNDUS EST, et tanquam nix DEALBATUS. Ego cunctis peccatorum sordibus inquinatus, diebus ac noctibus operior cum tremore reddere nouissimum quadrantem. Rufinus ab Hieronymo tantopere laudatus, qui A. D. 371. modo se lauerat, et mundus erat, et tanquam nix dealbatus, tunc recens Aquileie baptismi gratiam susceperat. Sed Florentius quum Rufinum Hierosolyme nondum uisum Hieronymo significasset, hic epist. Iu. alias uI.  iterum scripsit: Rufinus autem FRATER, ut scribis, NECDUM uENIT . Et si uenerit, non multum proderit desiderio meo, quum eum iam uisurus non sim. Ita enim et ille LONGO INTERuALLO a me separatus est, ut huc  non possit excurrere: et ego arrepte solitudinis terminis arceor, ut ceperit  iam mihi non licere quod uolui. Ubi Rufinus aduenerit, ab illo sibi codices quosdam describendos commodari postulat: ob hoc et ego obsecro, et tu, ut petas, plurimum queso, ut tibi beati Rheticii Augustodunensis Episcopi Commentarios ad describendum largiatur; in quibus Canticum Canticorum sublimi ore disseruit. Scripsit et mihi quidam DE PATRIA supradicti fratris Rufini Paullus senex, Tertulliani codicem apud eum esse, quem uehementer reposcit. Et ex hoc queso, ut eos libros, quos me non habere, Breuis subditus edocebit, librarii manu in charta scribi iubeas. Interpretationem quoque Psalmorum Dauidicorum, et prolixum ualde de Synodis librum Sancti Hilarii, quem ei apud Treuiros manu mea ipse descripseram, ut mihi transferas peto. Nosti hoc esse anime Christiane pabulum, si in lege Domini meditetur die ac nocte. Hec Hieronymus ad Florentium de Rufino, deque Codicibus ab illo seruatis. Eundem porro librorum copia maxime instructum Hieronymus non solum ante,  sed etiam post simultatem disertis uerbis testatum reliquit, nam in Apologia I. lib. II., MAGNIS, inquit, ut scio, sumtibus redemisti Aquile et Symmachi et Theodotionis, quincteque et sexte Editionis Iudaicos translatores.

uII. Rufinus interim cum Melania Hierosolymam traiecturus, Romam profectus, ut quidem putamus, inde discessit exeunte A. D. 371. Hec Melanie discessio eruitur ex Hieronymi ep. XXI. alias Xu.  ad Marcellam, ubi in Melanie laudes effunditur, proptereaquod calente adhuc mariti corpusculo, et necdum humato, postquam duos simul perdidisset filios, unico superstite derelicto, ingruente iam hieme Hierosolymam nauigauit, Christo ancillatura. Plinius lib. II. cap. XLuII. hiemis initium his uerbis describit: uergiliarum occasus hiemem inchoat. Tempus in III. Idus Nouembres incidere consueuit. Ergo Melania mense Nouembri in Orientem traiecit. Hieronymus ob hoc facinus eam laudat  etiam epist. XXXuIII. alias XCIX.  ad Asellam, eidemque concinit Paulinus Nolanus epist. XXIX. alias X. §. 8. ubi ait: Preter alias orbitates, quas irrito in fetibus abortiuis labore, adhuc marito participe, defleuit, ita creuit erumnis; ut duos filios et maritum intra anni tempus amitteret, UNICO tantum sibi paruulo ad memoriam potius, quam ad compensationem affectuum, derelicto. Et post alia: luctuoso ambitu trium funerum comes, uidua pariter et orbata Romam uENIT cum UNICO filio, incentore potius, quam consolatore lacrymarum: Palladius in Historia Lausiaca cap. CXuII. genere Hispanam dicit , quod uetus interpres, latens sub nomine Heraclidis, sic uertit: de Hispano uel urbico genere descendens. Particula uel pro copula et stilo medii eui usurpatur. Quedam eius exempla adfert Cangius in Glossario, multa Blondellus de Primatu pag. 986. ad alium locum Rufini illustrandum: in quo explicando uiri docti ob particulam illam, sensu ueterum  latinorum improuide acceptam, cecutierunt. uel pro et Grecismum esse adnotat Barthius in Aduersariis lib. XXu. cap. III. iterumque de eadem particula agit in eruditis Animaduersionibus ad Rutilii Hodeporicon lib. I. uers. 40. uide etiam Reinesii epistolam XLII. ad Rupertum pag. 366. Hoc monui, ne in Palladii uerbis ullus hereat. Enimuero Melania erat ortu Romana, sed ex familia Hispanica, ut recte obseruat Tillemontius tomo X. pag. 591. et fortasse in Hispania coniugem et filios amiserat, unde Romam uENIT, teste Paulino. Palladius cap. CXIX. testatur, Melaniam iuniorem, que fuit Publicole filia, ideoque Melanie senioris heres et neptis, mundo renunciaturam, uendidisse omnes possessiones, quas habuit in Hispaniis. Nolanus antistes epist. XXIX. alias X. ad Seuerum §. 5. Melanie suum sanguinem propinquare dixit; Ambrosius epist. XXX. alias XXXuI. ad Sabinum, commendat Paulinum splendore generis, in partibus Aquitanie nulli secundum. Domo enim fuit Burdigata, Aquitanie urbe; paternis maternisque  natalibus in Senatorum purpuris admirabiliter rutilans, teste Uranio in uita cap. IX. Melanie iuniori ditissima patrimonia in Hispania non solum, sed et in Gallia fuisse, auctor est Palladius in Historia Lausiaca cap. CXIX. et nominatim quidem in Aquitania, Gallia, Tarracone, Hispaniis, ut ait Heraclides in Paradiso cap. L. Genus ergo paternum Melanie senioris fuit ex partibus Aquitanie, Tarraconensi Hispanie conterminis. Hinc eius et Paulini affinitas. Nomen ipsum femine perinsignis in Aquitania usitatum. Ausonius enim, homo et ipse Aquitanus eodem euo testatur in Parentali XXIX. sibi Aemiliam Melaniam sororem fuisse. Paulinus de eadem Melania seniore hec subiungit: nauem, cunctis flentibus, leta soluit, constanterque congressa fluctibus maris, ne tantum fluctus seculi uinceret, nauigauit, et simul seculum urbemque commutans, urbem Hierusalem spiritali dono, in qua a corpore peregrinaretur, elegit. Non tamen recta Hierosolymam properauit,  sed primo in Aegyptum traiecit, inde in urbem Sanctam profectura. Rufini et Melanie nauigationem recte eandem facit Baronius A. D. 372. §. 33. quamquam Heribertus Rosweydus in notis ad uitas Patrum pag. 439. stare non posse opinatur, proptereaquod Rufini mora in Aegypto sex annos, Melanie sex menses complexa fuerit, non autem octo, ut irrepsit apud Baronium A. D. 372. §. 191. neque annum cum dimidio, ut scripsit Pagius A. D. 397. §. 5. Palladius enim in Paradiso Heraclidis cap. XXXIII. pag. 973. sex tantum mensibus affirmat, Gentianus Heruetus Palladii interpres cap. CXuII. circiter annum dimidium, non annum et dimidium, ut opinatus est Pagius, qui tamen A. D. 372. §. 18. annum dimidium et ipse ex Palladio recitans, obseruauerat, in Greco legi , idest media parte anni. Sed Rufinus, Melaniam ex Aegypto Hierosolymam comitatus, cur postea solus retire non potuit Alexandriam, quemadmodum etiam solus Mesopotamiam  peragrauit, ut intra dicemus? Utriusque nauigationem coniunctam fuisse nobis suadent argumenta mox adducenda.

1. Sanctus Paulinus epist. XXuII. alias IX. §. 5. Rufinum presbyterum, Sancte Melanie SPIRITALI uIA COMITEM uocat: que phrasis itum in loca sancta, et ex iisdem reditum indicare uidetur, nam iter Hierosolymitanum posteriori etate uia Sanctorum, uia Dei, et Sanctum iter antonomastice appellabatur, ut docet Cangius in Glossario: que idem sunt ac uia spiritalis, siue spiritualis.

2. In Aegypto, et Hierosolyme utriusque mora coniungitur.

3. Utriusque reditus in Occidentem uni eidemque tempori affigitur, ut postea ostendemus.

4. Hieronymus a Rufini amicitia alienatus, Apologia II cum carpere uidetur, quod ipse iuuenis nauigauerit cum Melania item iuuene, que annum agens uicesimum et secundum, tunc recens coniugem  amiserat, teste Palladio cap. CXuII. cui suffragatur Paulinus epist. XXIX. alias X. §. 8. ubi de Melania ait: TENERIS ADHUC ANNIS nuptias passa, et breui mater. Sed ea felicitate mortalium non longum potita est, ne diu terrena diligeret. Audiantur uerba Hieronymi: nunquid et ego non possem PROFECTIONEM tuam discutere? Cuius etatis fueris? unde? quo tempore nauigaris? ubi uixeris? Quibus interfueris? Sed absit, ut quod in te reprehendo, faciam; et in ecclesiastica disputatione anilium iurgiorum deliramenta coniungam. Hoc solum prudentie tue dixisse sufficiat, ut caueas in alterum dicere, quicquid in te statim retorqueri potest.

5. Rufinus in occidentem reuersus, iterum Melanie spiritali uia comes. Hierosolymam nauigans, in Sicilia obiit, ut suo loco monstrabo. Hec omnia Rufinum, Melanie comitatui ab initio, siue ab A. D. 371. addictum, ob oculos ponunt. De Melania Hieronymus in Chronico anno II. Olympiadis 288. Abrahami 2390. Christi, secundum epocham Eusebianam,  375. decimo Imperii ualentiniani et ualentis; qui Chronologici characteres congruunt anno Dionysiano 373. hec scribit: Melania nobilissima mulierum Romanarum et Marcellini, quondam Consulis filia, unico, Pretore tunc urbano, filio derelicto, Hierosolymam nauigauit: ubi tantum uirtutum, precipueque humilitatis fuit miraculo, ut Thecle nomen acceperit. uiri docti iampridem notarunt, Melaniam, non filiam, sed neptem fuisse Marcellini, qui consul processit A. D. 241. In prima editione Mombritiana non legitur, ut in Scaligeriana, Marcelli, sed Marcellini, quomodo seculo IX. legit Freculfus in Chronicis tomo II. lib. Iu. cap. XXI. Sic etiam in editionibus Sichardi, Pontaci, et Mirei; idemque habent Palladius Grecus cap. CXuII. et Heraclides interpres latinus; aptius quam Gentianus Heruetus, qui Marcelli pro Marcellini expressit in sua latina uersione Palladii. Sanctus Paulinus epist. XXIX. alias X. §. 6. et 8. eam consulibus auis nobilem, et Marcellino  Consule auo prognatam predicat: cui accedit Rufinus Apologie lib. II. pag. 436. ubi uerba Hieronymi iam adducta recitans ex suo codice Chronici Eusebiani, non Marcelli nec Marcellini filiam, sed Marcellini Consulis neptem appellat. Paulino tamen et Rufino pre aliis adherendum censemus, quorum prior consanguineus, uterque Melanie amicissimus; quare uel filiam pro nepte usurparunt Hieronymus et Palladius, quod Pontacus et Pagius contendunt  uel filia fuit Marcellini, Consulis A. D. 341. et neptis alterius Marcellini, item Consulis A. D. 275. ut coniecit Pontacus, cui suffragari quodammodo posset uulgatus Heraclides, eam uocans filiam Marcellini iam Exconsulis, quod Palladium Grece loquentem fideliter exprimit: . Hoc idem Hieronymus exprimit uocans Marcellini QUONDAM consulis filiam, ut hinc pateat, Melaniam a Marcellino genitam post consulatum,  non uero A. D. 341. quo consul processit, ut sine ulla necessitate sentire uisus est Tillemontius. In uerbis Hieronymi superius recitatis, unico, pretore tunc urbano, filio derelicto, superest alia difficultas; nam Gregorius Turonensis in Hist. Francorum lib. cap. XXXuI. Urbanum, Melanie filium dictum censuit: cui tamen Publicole cognomen fuit. Hoc ad gentem ualeriam pertinuit, ex Io. Glandorpii Onomastico in Stemmate ualeriorum pag. 969., unde constat, Melanie coniugem ad clarissimum genus ualeriorum esse referendum. Rufinus Apologie lib. II. pag. 436. Hieronymi sensum fideliter exprimens, ita habet: paruulo filio Rome derelicto. Rosweydus in editione I. Historie Eremitice pag. 443. Norisius in Aduentoria pag. 14. Pagius A. D. 372. §. 16. et Tillemontius tom. X. pag. 594. contra omnium editionum et codicum fidem, unica literula mutata, non pretore, sed pretori legendum putarunt. At uero idem Rosweidus in editione II. pag. 444. ueteribus  libris in uulgate et primigenie lectionis fidem, inter se conspirantibus, eandem et ipse retinendam censuit, quod fugit Tillemontium, priori editione tantummodo usum. Quare Melanie filio Publicole, adhuc puero, preturam urbanam ob generis splendorem, delatam Rosweydus tuetur exemplis eorum temporum, quibus et prefecti pretorio, et Consules etiam, pueri fuerunt. Hac de re consulatur Theodorus Sitzmannus in Animaduersionibus ad Rutilii Hodeporicon uer. 173. Thomas Reinesius uariarum Lectionum lib. II. cap. Xu. et Norisius ad Cenotaphia Pisana Dissert. II. cap. II. pag. 103. Neque a uero abiit Tillemontius tomo X. pag. 823. ratus, hunc eundem Publicolam postea Sancto Augustino scripsisse epistolam XLuI. alias CLIII. Publicolam, quasi Poplicolam et Populicolam seu Populi cultorem, antiquissimum cognomen in eadem gente ualeria ex Menagianis tomo III. pag. 190-398.




CAPUT II.

 I. De Rufini et Melanie Alexandriam aduentu nuncius ad Hieronymum in Syrie deserto perlatus. II. Post obitum Athanasii Rufinus in Nitriam fugit, persecutione in Catholicos excitata. III. Pro fide patitur. Iu. Melania Christi confessores sequitur. u. Quibus ab exsilio reuocatis, Diocesarea Hierosolymam petit. uI. Rufinus sexennium agit Alexandrie, ubi Didymum et Theophilum audit. uII. Hierosolymam petit, hinc Melania Alexandriam excurrit. uIII. Rufinus se in operibus caritatis exercet. IX. A Bacurio Rege Iberorum, et ab Aedesio, Aethiopum, ad Christi fidem conuersionem audit. X. Narratio Rufini explicatur atque defenditur.

I. Melania ingruente iam hieme A. D. 371. quum ex Ostiensi portu Romano soluisset, ineunte A. D. 372. Alexandriam adplicuit, adhuc superstite Sancto Athanasio urbis episcopo. Interpres latinus Palladii, qui latet sub nomine Heraclidis, id contigisse ait inter principia ualentis Imperii cap. XXXIII. pag. 973.  editionis Rosweydi. Hinc uiri docti strictim ad initium ualentis Imperii, Melanie iter traxerunt. Sed Gentianus Heruetus Grece dictionis sensum propius adsecutus, ualente Augusto tenente imperium transtulit Greca uerba, cap. CXuIII. in Bibliotheca Patrum G. L. editionis Morelliane Parisiensis A. D. 1634. tom. XIII. pag. 1031. Ibi Melania, ut ait Palladius cap. CXuII. quum res suas uendidisset, ingressa est in Montem Nitrie Sanctos Patres conueniens Pambo, et Christi seruum Arsisium, et Serapionem magnum, et Paphnutium Scatiroten, et Isidorum Confessorem Hermipolis et Dioscorum: et uersata est apud eos circiter ANNUM DIMIDIUM, obiens solitudinem, et uidens omnes Sanctos. Tunc monachos Aegypti inuisit etiam Rufinus, cuius rei nuntium semel, iterum, et tertium ad se perlatum in Chalcidem, prodit Hieronymus epist. I. alias XLI.  ad eundem Rufinum in Aegypto morantem scripta. Primo enim Heliodorus monachus id, sibi ab alio narratum, Hieronymo  in Syrie eremo uersanti nunciauit. Sed quum, ut ait idem Hieronymus, rei nouitas fidem sermonis auferret, non enim credebam certum quod certum esse cupiebam; RURSUM suspensam uoto nutante mentem quidam Alexandrinus monachus, qui ad Aegyptios confessores et uoluntate iam martyres pro plebis IAMDUDUM fuerat transmissus obsequio, manifestus ad credulitatem nuncii auctor impulerat. His ita narratis, se adhuc dubium de Rufini in Aegyptum aduentu testatur, proptereaquod multi essent Rufini, illiusque patriam Concordiam et Tyrannii nomen, quibus a ceteris distingueretur, Monachus Alexandrinus se ignorare ostendisset: fateor et in hoc meam labasse sententiam: nam quum et PATRIAM tuam ignoraret et NOMEN, in eo tamen plus uidebatur afferre, quod eadem asserebat, que iam alius indicauerat. Sed quum tertius tandem nunctus multorum ore firmatus, Rufinum Nitrie cellulas obire certo referret, Hieronymus  immodica letitia perfusus, illuc statim ad eum litteras dedit: TANDEM plenum ueritatis pondus erupit: Rufinum enim Nitrie esse, et ad beatum perrexisse Macarium CREBRA COMMEANTIUM multitudo REFEREBAT. Hic uero tota credulitatis frena laxaui, et tunc uere egrotum me esse dolui, et nisi me attenuati corporis uires quadam compede prepedissent, nec MEDIAE FERuOR AESTATIS, nec nauigantibus semper incertum mare, pia festinatione gradienti ualuisset obsistere. Hec ostendunt, Rufinum, qui ingruente iam hieme A. D. 271, cum Melania ex urbe discesserat, adhuc medie feruore estatis anni insequentis 372. ab Hieronymo, in ultima Syria degente, creditum Nitrie in Aegypto morari et ad beatum perrexisse Macarium. Quid plura? Rufinus ipse baptismo suo, et ex occidente in Palestinam itineri, unam eandemque epocham figit; nam Apologia I. A. D. 400. exarata, se ante annos FERE TRIGINTA Aquileie baptizatum; et ad latinum sermonem TRICENNALI IAM PENE incuria torpuisse scribit. In Apologia ad Anastasium summum pontificem  ait: post TRIGINTA, FERE annos parentibus redditus sum: quem Hieronymus non amplius amicus in Apologia lib. l. sic ridet: hic supinus et lassulus post TRIGINTA ANNOS per mollissimum Flaminie iter essedo uenire non potest, sicque pretendit longi itineris lassitudinem, quasi TRIGINTA ANNIS semper cucurrerit: et in lib. II. rursus admones, ut sciamus, te per TRIGINTA ANNOS Grecis uoluminibus deuoratis, Latina nescire. Dum Rufinus tricennale spacium sue peregrinationis his particulis fere, et iam pene distinguit, uel potius extenuat, illud idem spacium triginta annis nondum completis, siue uno minus constare significat; nam totidem anni intercedunt ab eius profectionis A. D. 371. ad A. D. 400. quo ex Oriente reuersus, tricennalem ad latinum sermonem incuriam suam querebatur; qui enim in Orientem nauigaturus, e patria discesserat A. D. 370. ex portu Romano soluit sub finem A. D. 371. annoque insequenti 372. una cum Melania in portum Alexandrinum ingressus  est. Rufinum hec scripsisse A. D. 400. discimus ex eius Apologie libro I. ubi doctrinam Hieronymi sugillans, ita loquitur: cur magister  post QUADRINGENTOS FERE ANNOS, quando ecclesia cognito eo, quod ab Apostolis non sibi esset tradita ueritas ueteris Instrumenti, legatos mitteret ad istos, quos illi tunc circumcisionem uocabant, obsecrans et exorans, ut sibi de ueritate, que apud ipsos est, aliquid largirentur? Per totos istos QUADRINGENTOS ANNOS errasse se et ignorasse, quod uerum est, fateretur. Et post alia interiecta, hec iterum scribit: modo ergo nobis post QUADRINGENTOS annos legis ueritas empta precio de Synagoga procedit. Hec arguunt Rufini et Melanie ab urbe discessum, aduentumque in Aegyptum, citius quam A. D. 371. et serius quam A. D. 372. minus recte uiris doctis statutum fuisse. Hieronymus in interiori Syrie deserto, ab hominum commercio remotus latebat, ita ut neque amicorum litere ad eum uolitarent, nisi postquam Antiochiam perlate, et ab Euagrio collecte, ad illum in solitudinem  transmitterentur: cuius situm non semel delineauit, nam in uita Sancti Paulli, Iesum testor, inquit, et sanctos Angelos eius, in ea eremi parte, que iuxta Syriam Sarracenis iungitur, uidisse me monachos, et uidere, e quibus unus per triginta annos clausus hordeaceo pane et lutulenta aqua uixit. In uita Malchi cap. II. perueni tandem, ait, ad Eremum Chalcidos: que inter Iramas et Bereeam magis ad Austrum sita est. Epist. Iu. alias uI.  ad Florentium: in ea mihi parte eremi commoranti, que iuxta Syriam Sarracenis iungitur, dilectionis tue scripta perlata sunt. Epist. uII. alias XLIII. ad Chromatium, Iouinum et Eusebium: litere, Sancto Euagrio transmittente, in ea ad me eremi parte delate sunt, que inter Syros ac Sarracenos uastum limitem ducit. Prefatione in Abdiam: quando ego et Heliodorus carissimus, pariter habitare solitudinem Syrie Chalcidis nitebamur. Ep. XIu. alias LuII.  ad Damasum:  pro facinoribus meis ad eam solitudinem commigraui, que Syriam iuncto Barbarie fine disterminat. Epist. XuI. alias LuIII.  ad eundem: nunc barbaro Syrie limite teneor. Et in epist. XuIII. alias XXII. ad Eustochium de custodia uirginitatis, eremum suam his uerbis pingit: O quoties ego ipse in eremo constitutus, et in illa uasta solitudine, que exusta solis ardoribus, horridum monachis prestat habitaculum, putabam me Romanis interesse deliciis! Bidui iter Antiochia distabat Chalcis, ut colligit Cardinalis Norisius Dissert. III. de Epochis Syromacedonum cap. IX. § III. Hinc Euagrium, qui postea fuit episcopus Antiochenus, in eremum, ut Hieronymo adhereret, interdum secessisse constat ex uerbis ep. I. alias XLI.  ad Rufinum: nunc uno et toto mihi lumine Euagrio NOSTRO fruor, cui ego semper infirmus ad laborem cumulus accessi. Hec postrema demonstrant, Euagrium Hieronymo eque ac Rufino necessitudine coniunctum, ex quo fuerat in Italia, atque etiam Aquileie; unde Hieronymus  epist. uI. alias XXXuI. ad Chromatium de Euagrio scribit, tanquam de homine eidem notissimo, et in epist. II. alias u.  Florentium Aquileiensem ab Euagrio plurimum saluere iubet. Sed iam ad Rufinum in Aegypto discurrentem uerba conuertamus.

II. E portu Alexandrino Seleuciam, indeque Antiochiam et Chalcidem, triremibus facillime solui poterat. Hinc Hieronymus, ubi primum certior redditus est de Rufino Nitrie morante, ad eundem hec scripsit, ut amicissimi capitis complectendi desiderium explicaret: nisi attenuati corporis uires quadam compede prepedissent, nec medie feruor estatis, nec nauigantibus semper incertum mare, pia cum festinatione gradienti ualuisset obsistere, quin scilicet Rufino occurrisset. Recte ingerit feruorem estatis; Rufinus enim in Nitriam fugit statim a morte Athanasii, que secundum nostram sententiam seorsum expositam, contigit A. D. 372. die II. Maii. Tunc Aegyptios Confessores  in Phenicem, Pontum, Armeniam, Propontidem, et Palestinam eiectos infra apparebit. Omnium proximi erant Hieronymo Episcopi in Palestina exsulantes: unde in Schismate, quod Ecclesiam Antiochenam totumque Orientem dilaniabat, sanctus doctor se in eorundem communione mansurum professus est A. D. 376. epist. XIu. alias LuII.  ad Damasum scripta, ubi ait: et quia pro facinoribus meis ad eam solitudinem commigraui, que Syriam iuncto Barbarie fine disterminat, nec possum Sanctum Domini  tot interiacentibus spaciis a sanctimonia tua semper expetere, ideo hic COLLEGAS TUOS AEGYPTIOS CONFESSORES sequor, et sub onerariis nauibus parua nauicula delitesco. Quos uir Sanctus antiqua Ecclesie phrasi Collegas Damasi appellat, sunt episcopi, iussu ualentis Augusti in Palestina exsulare coacti, de quibus Rufinus Hist. Eccl. lib. II. cap. II. ualens fauendo hereticis abiit in uiam patrum  suorum, nam et EPISCOPOS egit in exsilium, et presbyteros ac diaconos et monachos  usque ad tormenta deduxit, et ignibus tradidit. Hec illigantur A. D. 372. Tatiano adhuc Aegypti Prefecto; etenim mortuo Athanasio in Orthodoxos seuitum, agente Lucio inuasore Sedis Alexandrine: testes sunt Theodoritus et Socrates lib. Iu. cap. XXI. et Sozomenus lib. uI. cap. XIX. Rufinus, qui persecutioni eidem interfuit, hanc stragem Catholicorum bifariam diuidit. I. in ciues Alexandrinos. II. in Nitrie monachos: et hec omnia post Athanasii obitum, partim sub Tatiano, partim sub Palladio, qui eodem A. D. 372. in prefectura Aegypti Tatiano successit, ex Theodorito lib. Iu. cap. XXII. Audiamus uerba Rufini utranque persecutionem enarrantis lib. II. cap. III. Igitur ea tempestate quum quadragesimo sexto anno Sacerdotii sui Athanasius post multos agones, multasque patientie  coronas quieuisset in pace, sciscitatus de successore, Petrum tribulationum suarum participem et socium delegit. Sed Lucius Ariane partis Episcopus CONTINUO tanquam ad ouem aduolat lupus: et Petrus quidem nauem protinus conscendens ad urbem Romam profugit, Lucius uero tanquam materia sibi crudelitatis oblata, seuior erga ceteros efficiebatur, et ita ibat in sanguinem, ut ne speciem quidem aliquam religionis seruare uideretur: cuius PRIMO ingressu tanta et tam turpia in uirgines et continentes Ecclesie gesta sunt, que nec in persecutionibus gentilium memorantur. INDE POST fugas ciuium et exsilia, POST cedes et tormenta, flammasque, quibus innumeros confecerat, ad monasteria furoris sui arma conuertit. uastat eremum, et bella quiescentibus indicit. Tria millia simul aut eo amplius, uiros per totam eremum secreta et solitaria habitatione dispersos, oppugnare pariter aggreditur. Mittit armatam equitum, et peditum manum; tribunos, prepositos, et bellorum duces tanquam aduersus barbaros pugnaturus elegit: qui cum uenissent nouam belli  speciem uident, hostes suos gladiis obiectare ceruices, et nichil aliud dicere, nisi, amice, ad quid uenisti?

III. De immani illa persecutione Rufinus statim hec addit: Per id tempus patres monachorum uite et antiquitatis merito, Macarius, Isidorus aliusque Macarius, atque Heraclides et Pambus, Antonii discipuli per Aegyptum, et maxime in Nitrie deserti partibus habebantur, uiri, qui consortium uite, et actuum non cum ceteris mortalibus, sed cum supernis Angelis habere credebantur. QUAE PRAESENS uIDI, LOQUOR, et eorum gesta refero, quorum in PASSIONIBUS SOCIUS esse promerui. In Apologia etiam ad Anastasium Pontificem, se tunc pro fide passum gloriatur: Quanuis igitur fides NOSTRA persecutionis hereticorum tempore quum in Sancta Alexandrina Ecclesia DEGEREMUS, in carceribus, et in exsiliis, que pro fide inferebantur, PROBATA sit, tamen et nunc si quis est, qui uel tentare fidem nostram cupiat, sciat, etc. His in estu disputationis sic reposuit Hieronymus Apol. lib. II, post initium:  Miror quod non adiecerit: uinctus Iesu Christi; et liberatus sum de ore Leonis, et Alexandrie ad bestias pugnaui; et: cursum consummaui, fidem seruaui, superest mihi corona iustitie. Que exsilia? quos iste carceres nominat? Pudet me apertissimi mendacii: quasi carceres et exsilia absque iudicum sententiis irrogentur. uolo tamen ipsos scire carceres, et quarum prouinciarum se dicat exsilia sustinuisse. Et utique habet copiam, de multis carceribus et infinitis exsiliis unum aliquod nominandi. Prodat nobis confessionis sue acta, que hucusque nesciuimus, ut inter alios Alexandrie martyres huius quoque gesta recitemus, et contra latratores suos possit dicere: De cetero nemo mihi molestus sit; ego enim stigmata Domini nostri Iesu Christi in corpore meo porto. Sed ex eiusdem Sancti Patris Apologie lib. II. discimus, Rufinum non ab se tantum, sed ab aliis etiam martyrem dictum: Caue, ne hoc magistri et condiscipuli tui audiant, et offendas quamplurimos, qui me latronem, TE MARTYREM uocant. Rursus: post Alexandrinum exsilium  et tenebrosos carceres a cunctis Origenis sectatoribus MARTYR et APOSTOLUS nomineris. Certe Socrates, lib. Iu. cap. XXIu. Alexandrinorum erumnas literis tradens inter sanctos monachos dire uexatos, Rufinum id de se narrantem, his uerbis recensere non diffitetur: hec Rufinus et uIDISSE se coram, et CUM ILLIS PERPESSUM esse dicit. Quocirca Rosweydus, uir pius et doctus, quo nemo accuratius historiam eremiticam illustrauit, in notis ad uitas Patrum, pag. 442, § 18, tanti faciendam non putat obiurgationem Hieronymi, quin Rufino credendum sit, cui credidit Socrates, quum Rufinus idipsum tam in disputatione, quam extra, professus fuerit: quod tamen Hieronymus in uno disputationis calore in dubium uocauit. In eadem sententia est Tillemontius tomo uIII. pag. 614. et tomo XII. pag. 40. Argumenta enim contra Rufinum parum probare arbitratur, nobis ignorantibus, quid ad ea Rufinus ipse  respondere potuerit, quidue responderit in epistola ad duos priores libros Apologie Sancti Hieronymi: qui eam quidem epistolam, hodie deperditam, memorat in libro III. Apologie. Ad hec Tillemontius obseruat, Arianos in publicas tabulas non retulisse quidquid uiolenti et inhumani in catholicos ipsi exercebant; nec semper iudicum sententias expectasse, ut quos oderant, in carceres truderent, exsiliis plecterent, et uita priuarent; hinc Rufino titulum Confessoris hac in re tribui posse consentit. Annalium parens A. D. 372. § 8. Rufinum, sicut aliorum confessionem recensuit, ita et suam putat recensere debuisse exemplo Paulli Apostoli. Sed nunquid eam non recensuit qui ait, se eorum gesta referre, quorum passionibus SOCIUS esse promeruit? Ad hec in Apologia pro fide sua ad Anastasium Pontificem nunquid non fatetur, eandem fidem suam persecutionis hereticorum tempore in carceribus, et in exsiliis, que pro FIDE inferebantur, PROBATAM fuisse? Sed neque omnino id negat ipse Hieronymus, nisi fortasse ironico  usu, quod non magni profecto interest; nam Apologie lib. II. in Rufinum sic loquitur: Contra Arii dogmata iam Alexandrie in carceribus et in exsiliis dimicaueras non uoce sed sanguine. In eodem lib. II. pag. 399. ne tibi quidem quando in carceribus et exsiliis morabaris huiuscemodi sacramenta patuerunt. Et pag. 407. tibi ergo in quo somnio Alexandrini CARCERIS reuelatum est, ut que ille  uera profitetur, falsata confingas? Rufinus postquam enarrasset admirandas Nitriensium Monachorum uirtutes, et constantiam pro Fide Catholica lib. XI. cap. uIII. de illis a se uisis et in familiare colloquium adhibitis, hec iterum loquitur: Florebat igitur Aegyptus ea tempestate non solum eruditis in christiana philosophia uiris, uerum etiam his, qui per uastam eremum commeantes, signa et prodigia, Apostolica simplicitate uite, et cordis sinceritate, faciebant: ex quibus interim quos IPSI uIDIMUS, et quorum benedici manibus MERUIMUS, hi sunt, Macarius de superiori eremo, alius Macarius  de inferiori: Isidorus in Scyti, Pambus in Cellulis, Moyses et Beniamin in Nitria, Scyrion et Elias et Paullus in Apeliote, alius in Focis, Pemen et Ioseph in Pispiri, qui appellabatur Mons Antonii. Eosdem tanquam preceptores suos memorat Rufinus Apologie lib. II. pag. 424. Ut ad eremi magistros ueniam, quibus et attentius et frequentius uacabamus, ubi Macarius Antonii discipulus, et alter Macarius, et Isidorus et Pambus, omnes amici Dei: qui NOS HAEC DOCEBANT, que ipsi a Deo discebant? Quantam ego, si hoc ita deceret aut expediret, de his omnibus habere iactantie materiam possem? Sed erubesco, hec etiam retexens, dum uolo tibi ostendere, pon, ut dicis, nostro ingenio magistros, sed quod plus doleo, magistris defuisse magis ingenium nostrum. Hieronymus A. D. 380. Chronicon scribens, elogio sane magnifico Rufinum ornauit sub anno I. Olymp. 289. Abrahamitico 2393. Christi secundum Eusebium 378. nempe Dionysiano 736. Florentinus et Bonosus et Rufinus INSIGNES Monachi habentur: E quibus Florentinus tam  misericors in egenos fuit, ut uulgo pater pauperum nominatus sit. Hic Florentinus, quomodo habent omnes Chronici editiones, a Hieronymo semel et iterum Florentius uocatur in epistolis iam adductis, et etiam a Rufino Apologie lib. II. ubi hoc idem elogium de se olim ab amico scriptum, scisso amicitia Hieronymo obiicit: Me nunc laceras, quem et in Epistolis tuis antea laudaueras, et in Chronicis tuis Florentio et Bonoso pro uite, ut ais, nobilitate coniunxeras. Mutua illis necessitudo intercesserat, utpote omnibus simul in Aquileiensi Ecclesia educatis. De Bonoso Hieronymus Epist. I. alias XLI.  ad Rufinum: Bonosus TUUS, immo meus, et, ut uerius dicam NOSTER, scalam presagatam, Iacob somniante, iam scandit. Fuerat Hieronymi collactaneus et condiscipulus, utque liberius Deo uacaret, scopulo, siue insule  solus insederat, derelicto etiam Onesimo adolescente, quem Rufinus pariter  nouerat; ne paruulus quidem, quem NOSTI, Onesimus, quo, uelut fratre, in osculo fruebatur, in tanta uastitate adheret lateri comes. Chromatium, Iouinum, et Eusebium Aquileienses hec Hieronymo nunciasse colligimus ex eius epist. uII. alias XLIII. Eundem porro Bonosi secessum post A. D. 371. quo Rufinus in Aegyptum transmiserat, contigisse manifestum est, quum Hieronymus hac de re, tanquam noua Rufinum in Aegypto uersantem docuerit Epist. I alias XLI  ubi de more in Bonosi laudes excurrit.

Iu. Duplicem Catholicorum cladem sub Tatiano et Palladio Aegypti prefectis A. D. 372. et 373. durasse colligimus ex Hieronymo, qui de secunda, post primam Alexandrinorum ciuium persecutionem, in monachos Nitrie exercita, loquens, hec habet anno III. Olymp. 288. Abrahami 2391. Christi secundum Eusebium 376. siue Dionysiano 374. necdum enim hoc anno persecutionem illam deferbuisse uel hinc apparet; Multi Monachorum Nitrie per tribunos  et milites cesi. Paulinus Nolanus epist. XXIX. alias X. § 2. sanctissimos uiros eousque uexatos tradit, ut tunc Melania per triduum quinque millia Monachorum latentium suis panibus pauerit, tot enim ibi fuisse narrat etiam Palladius cap. uII. et Hieronymus eodem in loco circiter quinque millia diuisis cellulis habitasse testatur epist. XuIII. alias XXII. ad Eustochium de custodia uirginitatis, et Rufinus in uitis Patrum lib. III. § 219. pag. 533. qui etiam in prologo pag. 449. ait, mirum esse, ut et numero immensi sint, et uirtutibus incomparabiles. Melania uero postquam obiens solitudinem, et uidens omnes sanctos, sex menses in Aegypto transegerat, duodecim episcopos, et presbyteros, et clericos, et anachoretas, ut essent omnes centum uiginti sex, in Palestinam circa Diocesaream, ab Augustali Alexandrino delegatos, sequuta est, eis ex suis propriis pecuniis subministrans in necessitatibus sumptum, atque omnibus suppeditans, teste Palladio cap. CXuII. Eidem in hac peregrinatione  Rufinum adhesisse, constare puto ex laudata epist. II. alias u. ubi Hieronymus, qui Rufinum una cum Sancta Melania Hierosolymam uenisse intellexerat, epistolam nunc deperditam eidem Rufino reddendam ad Florentium misit, quem ex Hieronymi epist. Iu. alias uI.  respondisse colligimus, Rufinum illuc necdum uenisse. Hoc tamen uenturum demonstrat, nam et codices quosdam a Rufino, illic ad describendum Hieronymus commodari postulat. Rufinus, qui, ut uidimus, se contra Arii dogmata non solum carceribus, sed etiam exsiliis dimicasse, ipsemet in Apologia ad Anastasium nos docet, repetitque Hieronymus, tunc fortassis, cum Melania et exsulibus Aegyptiis adhuc morabatur circa Diocesaream: quam Palestine urbem pene extinctam, immortalem fecit Norisius in Epochis Syromacedonum dissert. u. cap. uI. deque ea non cuiuis obuia nuperrime protulit Hadrianus Relandus in Palestina illustrata libro tertio. Nec solum Diocesaream in Palestina, Aegypti Confessores, episcopi, presbyteri,  et diaconi tunc relegati, ad quos Petrus Alexandrinus scripsit epistolam, cuius fragmenta exstant apud Facundum Hermianensem lib. XI. cap. II. sed alio etiam trusi sunt, nam Heliopolim in Phenice, et ad metalla Proconnesi, Propontidis insule, apud Cyzicum, damnatos tradit idem Petrus Alexandrinus apud Theodoritum lib. Iu. cap. XIX. Ad metalla Ponti et Armenie Cassianus Collat. XuIII, cap. uII. Metalla quoque memorantur apud Rufinum lib. XI. cap. uI. Sane apud Cassianum, qui in Syria et Aegypto fuit A. D. 390. monachus Alexandrinus Piammon testatur, se temporibus Lucii, qui Ariane perfidie episcopus fuit sub ualentis imperio, diaconiam  detulisse fratribus, qui de Aegypto et Thebaide fuerant ob Catholice fidei perseuerantiam metallis Ponti atque Armenie relegati. Rosweydus pag. 444. § 11, putat, hunc ipsum monachum, tunc eremum Chalcidis pertranseuntem, de Rufini in  Aegyptum aduentu Hieronymum docuisse; ut enim ad exsulantes in Ponto, Armenia, et Phenice, deferretur diaconia, necesse fuit transire per Syriam et Chalcidensem eremum. Id autem monachus iamdudum illac pertransiens, Hieronymo nunciauerat, quum scilicet ad Aegyptios exsules properaret, non ab iisdem redux, ut uidetur putasse Tillemontius. Illo uero tempore, iamdudum elapso, puta post unum aut alterum mensem, tandem plenum ueritatis pondus erupit, Rufinum Nitrie esse. Quare tunc primum Hieronymus ad illum scripsit epistolam.

u. Fortem et magne uirtutis feminam Diocesarea Hierosolymam petiisse in comperto est. Sed Palladius cap. CXuIII. et uulgatus Heraclides cap. XXXIII. Paradisi, que, uti iam dixi, est uetus interpretatio Historie Palladii, auctores sunt, eam non ante reuocatos ab exsilio sanctos uiros parthenonem sibi et quinquaginta uirginibus condidisse: Hec, POSTQUAM hi fuerunt reuocati, monasterio edificato Hierosolymis, etc. Monasterii epocha non Melanie  in urbem sanctam aduentui, secundum Pagium A. D. 472. § 21. sed monachorum reuocationi, coniungenda est: que contigit circa mensem Aprilis A. D. 377. ut supputat Baronius anno eodem § 2. consentitque Hieronymus in Chronico an. 2. Olymp. 289. Abrahami 2394. Christi secundum Eusebium 379. nempe Dionysiano 377. ubi ait: ualens de Antiochia exire compulsus, sera penitentia NOSTROS de exsiliis reuocat. Rufinus adhuc luculentius rem exponit Hist. lib. XI. cap. XIII. loquutus de tempore quo Gothorum gens per omnes Thracias se infudit: Tum uero, inquit, ualentis bella, que ecclesiis inferebat, in hostem cepta conuerti, seraque penitentia episcopos et presbyteros relaxare exsiliis, ac de metallis resolui monachos iubet. Scio Tillemontium in Historia Arianismi tomo uI. pag. 800. testimoniis tam luculentis opponere Theodoriti et Sozomeni auctoritatem, apud quos lib. Iu. cap. XXXI. et lib. uI. cap. XL. Sanctus Isaacus ualentem Constantinopoli in Gothos proficiscentem  uno aut altero mense antequam moreretur, quod contigit die 9. Augusti A. D. 378. de tollenda persecutione catholicorum, utque redderet gregibus optimos pastores, increpans monuit: quod postea mortuo ualente a Gratiano Augusto sancitum, et pastores gregibus suis restitutos affirmant Theodoritus et Socrates lib. u. Cap. II. et Sozomenus lib. uII. cap. I. At Hieronymi et Rufini oculos non quidem remotos, sed presentes rei tante, cuius uterque, Rufinus autem precipue, ut uidimus, pars magna fuit, falli potuisse haud facile adsentior. Potius cum magno Baronio, quem hac de re consuluisse nequaquam uidetur uir prestantissimus, ad ecclesiarum restitutionem episcopis ab exsilio reuocatis faciendam, auctores Rufino et Hieronymo posteriores, et Gratiani edictum respexisse non dubito. Huius rei ueritas constat ex Rufini prologo ad Apologeticum Gregorii Nazianzeni, quem ad peruetusti codicis fidem edidit Petrus Franciscus Chiffletius in uindiciis operum uigilii Tapsensis: ibi enim pag. 59. Gregorius  dicitur Constantinopolim transiisse quum propter ualentis Ariani tempora ECCLESIAS catholici RECEPISSENT, quas nempe Ariani ad XL. annos tenuerant. Gregorius Constantinopolim ingressus est circa initium A. D. 379. ex Tillemontio tomo IX. pag. 707. Tunc A. D. 377 exsulum necessitatibus opum uim non amplius ab ea flagitantibus, Melania ad edes sacras excitandas animum adpulit. Hieronymus anno Abrahami 2396. X. ualentis, Olymp. 285. Melanie ad uentum Hierosolymam statuit, ubi, ut ait, tanto uirtutum, precipueque humilitatis miraculo fuit, ut Thecle nomen acceperit. Hec, que de eius aduentu Hierosolymam accipienda sunt, non uero de discessu ab urbe Roma, ut Pagius accepit A. D. 372. § 14. perperam Hieronymum erroris chronologici arguens, recte concurrunt cum A. D. 373. post u. Kal. Apriles: quo die ualens annum X. Imperii inierat, et post Kal. Octobres, quibus annus Abrahami exorditur.

 uI. Rufinum, quem Melanie comitem iungit Palladius, Alexandrinam magnis uiris operam daturum, redisse dubitari nequit, nam et sex annos, nonnichil uacuos, ab se ibidem traductos narrat, et Hieronymus multo tempore moratum agnoscit. Proferamus uerba Rufini ex Apologie lib. II. p. 422. ubi se ab Hieronymo reprehensum, tanquam nullo preceptore usum, defendit: Et miror, inquit, hoc eum dicere uoluisse, quum maiorem in me et ueriorem haberet obtrectandi materiam, quod magis inter MULTOS et preclaros MAGISTROS DIU moratus nichil dignum eorum uel magisterio, uel institutionibus habeam. Ceterum iste, qui in tota uita sua non totos triginta dies Alexandrie, ubi erat Didymus, commoratus est, per totos pene libellos suos longe lateque se iactat Didymi uidentis esse discipulum, et , idest, preceptorem, in Scripturis Sanctis habuisse Didymum: et omnis ista iactantia in uno mense quesita est: Ego qui SEX ANNIS Dei caussa commoratus sum, et iterum post interuallum aliquot aliis diebus, ubi Didymus, de quo tu solo te iactas, et ubi  ALII nichilominus illo NON INFERIORES, quos tu ne facie tenus quidem nosti, Serapion et Menites, uiri natura, et moribus, et eruditione germani; ubi Paullus senex Petri martyris discipulus  et ut ad eremi magistros ueniam, etc. Rufino hec de se memoranti assentitur Hieronymus, cuius testimonium in Apol. lib. II. ita habet: Te MULTO TEMPORE Pharus docuit, quod Roma nesciuit, instruxit Aegyptus, quod Italia hucusque non habuit. His uerbis multo tempore indicat sex annos Alexandrie transactos, quam per Pharum designat, ubi Rufinum Origenis doctrina imbutum insinuat. Hunc einim auctorem, in quo bona et mala mixta fuerunt, impotenter quidem amauit Rufinus; sed in Apologia ad Anastasium pontificem Origenis neque defensor, neque assertor haberi uult. Didymum sane, quem miris et magnis laudibus, utpote omni disciplinarum genere instructum, extollit, se audiuisse testatur etiam Hist.  Eccl. lib XI. cap. uII. nos tamen, inquit, qui et uiue uocis eius ex parte aliqui FUIMUS AUDITORES, et ea que a nonnullis dicente eo, descripta legimus, longe maiorem gratiam et diuinum nescio quid, ac supra humanam uocem sonans, in illius magis sermonibus, qui de ore ipsius proferebuntur AGNOuIMUS. Didymum schole catechetice Alexandrine post Macarium, et ante Rhodonem, prefuisse, testatur huius Rhodonis discipulus Philippus Sidetes in fragmento de Catechistarum Alexandrinorum successione, edito ab Henrico Dodwello, ad calcem Dissertationum in Ireneum pag. 469. Idem Didymus librum de morte infantium Rufino inscripsit, teste Hieronymo in lib. III. Apologie pag. 464. ex quo etiam pag. 455. discimus, Rufinum, Theophilo Alexandrino ab adolescentia, operam dedisse gloriatum: cui tamen rei aduersatur Hieronymus, proptereaquod Rufinus in Aegypto non fuerit postquam Theophilus ad episcopatum adscendit, siue post A. D. 385. neque Theophilus docuerit ante episcopatum:  Et gloriaris, inquit, te ab ADOLESCENTIA Theophili fuisse auditorem et discipulum, quum et ille antequam episcopus fieret, pro humilitate sibi insita, nunquam docuerit, et tu, postquam hic episcopus factus est, Alexandrie non fueris. Hoc nichilominus haudquaquam probat, Theophilum necessarios suos priuatim non docuisse, nec uero simile est, Theophilo adhuc superstite, Rufinum se pro eius discipulo iactasse, a quo aperti mendacii conuinci poterat.

uII. Sexennio transacto in schola Aegyptiorum, tandem Hierosolymis pedem fixit Rufinus, Melanie adherens, teste Palladio cap. CXuIII. cuius uerba sic latine exprimit auctor sub Heraclidis nomine latens capite XXIII. Erat etiam cum ea Rufinus quidam nomine, ciuis Italus ex Aquileiensi opido, uir nobilium et in proposito singulari satis fortium morum, qui ad presbyteratum postea meruit peruenire: quo nullus mansuetior, fortior, et placidior tanquam omnia sciens, in sexu uirili, potuit inueniri. Sexennalem Rufini moram  in Aegypto, a primo illius aduentu A. D. 372. deducentes, eiusdem reditum in Urbem Sanctam statuimus A. D. 377. quo Fidei Confessores ab exsilio reuocati; tunc enim, reddita pace Ecclesie, ut se totum uite Monastice addiceret, Hierosolymam petiit, ubi in Monte Oliueti Cellulas suo et aliorum usui stetisse scribit Inuect. lib. II. quas licet suas, non tamen ab se uno, sed, ab aliis etiam monachis, atque his quamplurimis frequentatas affirmat. Prestat integra eius uerba hic recitare: etiam testes quamplurimos fratrum habere possum, qui in MEIS CELLULIS manentes in Monte Oliueti quamplurimos ei  Ciceronis dialogos descripserunt; quoniam et ego quaterniones quum scriberent, frequenter in manibus tenui et relegi, et quod mercedes multo largiores, quam pro aliis scripturis solent, ab isto eis darentur, agnoui. De Hieronymo subiungit Rufinus, quod in Monasterio positus in Bethleem ante, non multo adhuc tempore partes grammaticas executus sit, et Maronem suum comicosque ac lyricos et historicos auctores traditis  sibi ad discendum Dei timorem puerulis exponebat. Itaque horum usui Ciceronis dialogos describendos curasse putandus est. Fratrum in cellulis Oliueti manentium unus fuit aliquando Sanctus Petronius Bononiensis, cui postea Rufinum in uitis patrum scribendis calamum et ingenium suum commodasse, inferius patebit; ait enim in Prologo libri II. se eorumdem fratrum rogatu opus illud scripsisse. Neque ideo tamen Rufinus ita substitit Hierosolymis, quin ad inuisendos aliarum etiam regionum eximios uiros excurrerit; nam Hist. Eccl. lib. XI. cap. uIII. Edesse et Carrarum, prouincie Osrhene in Mesopotamia, urbium, partes a se ideo lustratas hic uerbis affirmat: habuit autem per idem tempus etiam Mesopotamia uiros nobiles iisdem studiis pollentes, quorum aliquantos ipsi per NOS apud Edessam ei in Carrarum partibus uIDIMUS, plures autem auditione didicimus. Hieronymus in Commentariis ad Isaiam lib. u. cap. XIX. in fine, de Mesopotamie monachis ita scribit: he enim uel  maxime gentes monachorum florent examinibus, Aegyptus et Mesopotamia, et pari inter se pietate contendunt. Fortasse Rufinus hac occasione iterum diuertit Alexandriam, ueteres amicos et precipue Didymum salutaturus, quod Inculenter superius innuerat, ubi non solum sex annos se ibidem pro caussa Dei, sed et iterum POST INTERuALLUM aliquot aliis diebus moratum expresserat. Circa idem tempus Melaniam quoque in Aegyptum reuersam nos docet Palladius cap. X. Historie Lausiace: qui tamen istud pie femine alterum iter a primo eius in Aegyptum aduentu nequaquam distinxisse uidetur; ait enim Sanctum Pambonem Nitrie monachum, illa eadem presente, diem obiisse: cuius corpore ab se curato, linteis inuoluto et deposito, recessit ab solitudine, inquit Historicus, qui hec omnia ex illius ore se didicisse testatur his uerbis: Narrauit beata Melania. Hac Palladius iuxta ac Rufino familiariter usum fuisse Hierosolymis, infra patebit. Rufinus quidem certe in primo aduentu A. D. 372. se Pambonem in cellulis  Nitrie allocutum affirmat. uerum hic idem Pambo ante A. D. 385. in celestem patriam nequaquam migrauit, siquidem in monumentis ecclesie Grece a Io. Baptista Cotelerio uulgatis legimus tom. I. pag. 462. inuisum fuisse Pambonem a Theophilo iam tum Episcopo Alexandrino, qui quum sedere ceperit die 20 Iulii A. D. 385. Pambo ante hunc annum obiisse non potuit, nisi duos Pambones ex ingenio comminiscamur. Quare uel Palladius sermonem a Melania secum habitum minus recte distinxit, uel eius uerba strictim accipienda non sunt. Hoc a Tillemontio adnotatur in tomo X. pag. 823.

uIII. Iam uero cum Rufino et Melania Hierosolymam reuertamur. Utrique plures annos in omnis generis hominibus illuc pietatis caussa aduentantibus, liberaliter excipiendis, impensos, adsignat Palladius capite CXuIII. Cum Melania uixit etiam nobilissimus et fortissimus Rufinus ab Italia ex Aquileiensi Ciuitate,  qui postea dignus est habitus presbyteratu: quo non est inuentus uel doctior uel mitior. uiginti autem et septem annis excipiebant eos, qui ueniebant Hierosolymam uoti caussa, et episcopos et monachos et uirgines, et matrimonio iunctos, et illustres et priuate conditionis, et omnes qui aduentabant, suis fouebant sumtibus. Monachos etiam ob schisma Paulini, diuisos, et Macedoniane Secte reliquias, Rufino et Melania suadentibus, in pristinam communionem rediisse, mox subiungit Palladius, qui clerum insuper Hierosolymitanum donis et alimentis, utriusque beneficentia cumulatum affirmat. His narratis sermonem claudit his uerbis: Sic uitam transegerunt, neminem offendentes, sed omnem propemodum Orbem terre iuuantes. Rufinum A. D. 387. quo secundum calculos Tillemontii, Palladius eum et Melaniam Hierosolyme nouit, nondum fuisse presbyterum, satis luculenter ostendit ubi de illo ait: qui POSTEA dignus est habitus presbyteratu. Quare imposterum presbyteri nomine  appellatum uidebimus, qui olim monachi et fratris nomine tantum appellabatur. Hieronymus A. D. 388. in loca sancta profectus cum Rufino ueterem necessitudinem renouauit, quemadmodum postea ipsemet Rufinus non obscure sic prodidit Apologie lib. II. MIHI quoque ipsi aliquando, quum de Bethleem Hierosolymam uENISSET, et codicem secum detulisset, in quo erat Dialogus Ciceronis, et idem ipse Grecus Platonis, quod dederit ipsum codicem, et aliquando fuerit apud me, nullo genere negare potest.

IX. Inter summos uiros, quos Rufinus ibidem nouit, ceteris maxime prestitit Bacurius Iberie rex, uir celeberrimi nominis apud Historicos, Zosimum lib. Iu. ante finem, et Socratem lib. uII. cap. X. Huic Rufinus acceptam referens historiam de admiranda Conuersione Iberorum: Hec, inquit, NOBIS ita gesta fidelissimus uir Bacurius gentis ipsius rex, et apud nos Domesticorum comes, cui summa erat et religionis et ueritatis, exposuit, quum NOBISCUM, Palestini tunc limitis dux, in Hierosolymis satis unanimiter degeret.  Ut uir fide, pietate, uirtute et animi et corporis insignis, eidem auctori laudatur etiam lib. XI. cap. XXXIII. ubi eum pro Imperatore Theodosio Magno fortiter strenueque contra Eugenium Tyrannum auxiliariis armis preliantem cecidisse testatur. Rufino Hierosolymis adhuc degente id contigit A. D. 394. III. Idus Septembres in regionis nostre Aquileiensis angusto aditu Alpium, ad fluuium uocabulo Frigidum, nunc uulgo uipacum. Istic pugnatum, et de Eugenio pari felicitate, ac sexennio ante ad tertium ab Aquileia lapidem de Maximo altero Tyranno, Theodosium triumphasse, tradunt Socrates lib. u. cap. XXIu. Philostorgius lib. XI. cap. II. Claudianus in panegyri de tertio Consulatu Honorii, Epiphanius Scholasticus in Historia Tripartita lib. X. cap. XLu. aliique. Eodem pacto, quo Iberorum conuersionem ex Bacurio, Indie quoque ulterioris a Sancto Frumentio factam audiuit Rufinus ex ore Aedesii, Tyri presbyteri, et eiusdem Sancti Frumentii apud Indos comitis, ut  lib. X. Hist. cap. IX. his uerbis refert: que nos ita gesta non opinione uulgi, sed ipso Aedesio, Tyri presbytero postmodum facto, qui Frumentii comes prius fuerat, referente cognouimus. Hac de re consulendus Pagius A. D. 327. §. 12. et amicus noster in uita S. Athanasii tom. I. Operum pag. 16. Indiam a Rufino memoratam, que Frumentium Apostolum nacta est, eam esse Aethiopie partem scribit, que Abyssinia dicitur, huius enim regia tunc erat Axuma siue Auxumis. Porro tunc remote queque regiones, ad orientem et meridiem late patentes, Indie nomine dicebantur, quod uideo in antiquis auctoribus obseruatum a Friderico Brummero perelegantis ingenii uiro in exercitatione sua de Sabinis pag. 372. Operum. Etsi autem Rufinus historiam pertexit, quasi in Indiam ulteriorem Frumentius perrexisset, quemadmodum existimauit Baronius die 27 Octobris,  ubi duos Frumentios ponit, et Carolus a Sancto Paullo in Geographia sacra pag. 269. constat tamen eam fuisse Aegypto finitimam, et Aethiopie partem, que toto celo ab India Asiatica seu Gangetica distat. Aethiopes enim antiquitus Indorum nomine appellabantur, unde apud uirgilium de Nilo, qui ex Aethiopia oritur, lib. Iu. Georgicorum:

Usque coloratis amnis deuexus ab INDIS.
Ad hos Indos coloratos Frumentium primo peruenisse compertum est. Inde Alexandriam redux, iterum illuc missus est, ab Athanasio ordinatus episcopus Axumeos, siue Auxumeos, Aethiopie metropolis, ubi regia posita erat. uideantur Stephanus de Urbibus, Arrianus in Periplo maris Erythrei, Nonnosus apud Photium Cod. III. et Procopius de Bello Persico lib. I. cap. XIX. Ad hanc ergo Axumim, hancque Indiam, Aethiopie partem Aegypto proximam, non ad Indiam intra Gangem ad latus Orientale Indi amnis,  Frumentius a S. Athanasio missus est. Constantius ad Aizanam et Sazanam eius loci Tyrannos epistolam scripsit, ut Frumentius episcopus Axumeos inde abduceretur, inquit Athanasius in Apologia sua. Tyrannos eos fratres uocat, iisque cum Romanis iura impertit. Atqui nulli Imperatorum Romanorum federati ultra Gangem erant. Idem Constantius legem sanxit in hec uerba: Nullus ad gentem Axumitarum et Homeritas ire preceptus, ultra annui temporis spacia debet Alexandrie de cetero demorari. Ergo tempore Constantii hi Axumite Homeritis adiuncti, Romano Imperio contermini et federati utique erant. Ad hos igitur sepe legati commearunt, qui Alexandriam primo, inde in Aethiopiam profecti, indeque Alexandriam reuersi sunt: quos spectat illa Constitutio. Rufinus, a quo Socrates lib. I. cap. Xu. Sozomenus lib. I. cap. XXIII. Theodoritus lib. I. cap. XXIII. Cassiodorus, Nicephorus aliique recentiores hanc historiam acceperunt, Gangem non nominat, ut de Indis intra uel extra Gangem  sitis eius narratio accipi possit; quum enim Rufinus interiorem Indiam ratione citerioris appellat, interior hic pro exteriore, siue pro India extra Gangem, que nobis citerior est, accipi non debet: hoc enim foret absurdum, et contra omnem uere geographie ordinem. Itaque citerior India, dum a Rufino lib. X. cap. IX dicitur, Aethiopie adherens etiam designatur, in qua Bartholomeus Euangelium predicauit. Hanc esse Aethiopiam sub Aegypto, qua rubrum mare attingit ad Adulium, et ostium sinus Arabici, nemo dubitet; unde consequens est, ut India interior, heic non alia intelligi possit, quam Aethiopia interior, non in Asia, sed in extrema Africa supra principium Nili: qui Aethiopes nunc Abyssini uocantur, quorum metropolis erat Axumis, quoque antea nemo Christi preconum interius penetrauerat. Axumis octidui itinere a mari, et Adulitico portu aberat, teste Arriano, aut alio auctore, in Periplo Maris Rubri. Hieronymus in epist. XCu. alias Iu.   ad Rusticum, periculosam, et longam nauigationem Rubri maris ad urbem Axumam describit, ubi hactenus spisso sed procliui errore urbem maximam pro urbem Axumam  , editum legitur: uerba eius hec sunt: Nauigantes Rubrum mare, in quo optandum nobis est, ut uerus Pharao cum suo mergatur exercitu, multis difficultatibus ac periculis ad Urbem Axumam perueniunt. Utroque in littore gentes uage ac bellice habitant ferocissime, semper solliciti, semper armati, totius anni uehunt cibaria. Latentibus saxis uadisque durissimis plena sunt omnia, ita ut speculator et doctor in summa mali arbore sedeat, et inde regende et circumflectende nauis dictata predicet. Felix cursus est, si post sex menses, supradicte urbis  portum teneant, a quo se incipit aperire Oceanus, per quem uix anno perpetuo ad Indiam  peruenitur, et ad Gangem fluuium. Lucas Holstenius uir exquisite  eruditionis summique iudicii in notis ad Carolum a S. Paullo pag. 172 de narratione Rufini aureum hoc dictum protulerat: Scriptores antiqui quum de regionibus rebusque longinquioribus obscurius loquuntur, benigna interpretatione iuuandi sunt. Mox notat, hunc locum Hieronymi ad Rufini narrationem recte intelligendam unice facere. Idem Holstenius hac de re consulendus etiam in notis ad Martyrologium Romanum die 27 Octobris, et strenuus Epistolarum S. Ignatii uindex par. I. cap. X. pag. 184. edit. II. pag. 332. Unum adhuc addere prestat. Dodwellus in Dissert. I. Irenaica § 40. pag. 73 et in Addendis, Aethiopes putat Indos, quorum legationem ad Traianum memorat Dio. lib. LXuIII. pag. 777. quique in nummis dicuntur India in prouinciam redacta, nempe finitimos Imperio Romano Indos citeriores Arabie Felicis Homeritas, et Axumitas intelligit. Ad hos missus Legatus a Christianis Alexandrinis Pantenus, ex Eusebio Hist. lib. u. cap. X. quem uide. In nummis, Indiam prouinciam memorantibus,  rhinoceros signatur. Aethiopia oriundos rhinocerotes tradunt ueteres, quos et Aethiopicos tauros Pausanias uocat in Eliacis et in Beoticis. Aethiopas nempe Orientales designat, de quibus adeo multa ex Homero disputat Strabo. Ne longior sim, adi Iosephum Scaligerum lib. uII. de emendatione temporum pag. 680. Ezechielem Spanhemium Dissertatione Iu. tomo I. pag. 188. et Iobum Ludolphum in Historia Aethiopie lib. II. cap. XI. Hec pro illustranda narratione, quam uni Rufino debet Ecclesia: de qua consulendus etiam Tillemontius tomo uII. pag. 284. et 709.




CAPUT III.

I. Hieronymi et Rufini simultatum origo. II. Hieronymus Epiphanio contra Io. Hierosolymitanum, Rufinus Iohanni adheret. III. Rufinus in communionem ab Epiphanio Hierosolymis admissus, et pro Catholico habitus. Iu. Dissidii inter Hieronymum et Rufinum occasio aucta ex Epiphanii epsitola ad Io.  Grece scripta, quam Hieronymus latine conuertit. u. Melania Rufini et Io. caussam tuetur. uI. Theophilus Alexandrinus iisdem pariter fauet. uII. Dissidentes frustra in concordiam redigere studet. uIII. Hinc Hieronymi et Theophili amicitia frigescit.

Hieronymi et Rufini arcta necessitudo, magnis utriusque uirtutibus innutrita, creuit eousque, ut tam caras familiaresque personas, cunctis pene ecclesiis NOTISSIMO amicitie uinculo copulatas, Christiani omnes admirarentur, quemadmodum ex Africa ad Hieronymum scripsit Augustinus Epist. LXXIII. alias Xu. cap. III. ubi primum inter eos tantum malum extitisse discordie intellexit. Hec palam erupit A. D. 394. quo Sanctus Epiphanius Salamine Cypri, que et Constantia, episcopus, Hierosolymam petiit. Tamen paullo ante nonnullus inter eos discordie turbo surrexerat, quum Aterbius nescio quis una cum aliis in Rufinum, tanquam sectatorem Origenis, clamare cepisset, Hieronymum quoque, utpote Rufini amicum,  et olim Adamantii preconem, eodem crimine inuoluens. Hoc Hieronymus se purgauit damnans doctrinam Origenis: quod a Rufino nequaquam factum fuisse postea contendit lib. III. Apologie, rem ita narrans: Quis Aterbii contra te, et ceterorum rabiem concitauit? Nonne ille est, qui et me hereticum ex tuis amicitiis iudicabat? cui quum satisfecissem damnatione dogmatum Origenis, tu clausus domi nunquam eum uidere ausus es, ne aut damnares quod nolebas, aut aperte resistens, hereseos inuidiam sustineres. An idcirco testis contra te esse poterit, quia accusator tui est? ANTEQUAM S. Epiphanius uenisset Hierosolymam et ore quidem et osculo tibi pacem daret, etc. Aterbius contra te latrabat Hierosolymis: et nisi cito abiisset, sensisset baculum, non literarium, sed dextere tue, quo tu canes abigere consueuisti. Hec prima Hieronymi declaratio in Origenem quanquam a Rufini amicitia illum non parum auertere uisa est,  haudquaquam tamen in apertam simultatem abiit ante aduentum Sancti Epiphanii, qui circa Pascha A. D. 394. contubernio et mensa a Iohanne episcopo Hierosolyme exceptus est. Erat uir Sanctissimus Origeni maxime infestus, in quem postmodum coram populo in Anastasi, seu templo Resurrectionis, magna animi contentione perorauit, Iohanne, qui aderat, quasi Origeniane doctrine alumno, haud obscure commonefacto, ne Arii patrem, Origenem scilicet, et aliarum hereseon radicem, et parentem laudare deberet. uide eius epistolam inter Hieronymianas pag. 824. Despexit Iohannes Epiphanium, eoque a concione per Archidiaconum desistere iusso, haud multo post in ede Sancte Crucis contra hereticos Anthropomorphitas, formam Humanam Deo tribuentes, Origenique prorsus oppositos, acriter declamauit, Epiphanium, quasi hac contagione infectum, designans: qui subinde concionem undequaque probauit, heresim a Ioanne damnatam et ipse damnans, sed uicissim Origeniana dogmata ab illo damnari postulans. Hec et alia  discordiarum semina Epiphanium in Bethleemi secessum diuertere cegerunt, ubi Hieronymo ceterisque solitariis ab Iohannis communione diuulsis, Paulinianum Hieronymi fratrem, qui annum XXuIII. agebat, inconsulto Iohanne loci episcopo, ad diaconatus et deinde ad presbyteratus gradum euexit in cenobio, quod uetus appellabatur, inter Hierosolymam, et proximam Eleutheropolim, ab se olim exstructo. His de caussis Iohannem ira immodica accensum, et ad Siricium Pontificem hac de re scribere minitantem, Epiphanius epistola ualde longa placare studuit, ordinationem in aliena parecia ab se factam excusans, et reliqua sibi opposita diluens, ipso, ut ab Origenis doctrina abstineret, iterum commonefacto. Hec summatim decerpsimus ex eius epistola CX. alias LX.  quam Hieronymus in latinum sermonem conuertit, et ex duabus Hieronymianis ad Pammachium, et Theophilum Alexandrinum contra Iohannem scriptis, nempe XXXuIII. alias LXI.  et XLI. alias LXu.

II. In hoc magno dissidio, Rufinum Iohanni, Hieronymum Epiphanio adhesisse manifestum est. Rufinum, quem A. D. 387. nondum fuisse presbyterum supra obseruauimus, hoc A. D. 394 presbyterum dici uidemus ab Epiphanio in laudata epistola, eodem anno conscripta. Iohannes ergo Hierosolymitanus antistes Rufinum intra illud septennium sue ecclesie presbyterum ordinauerat. Hieronymus in literis ad Pammachium subsequentibus uerbis Iohannem increpat, querentem, sibi priuatim ab Epiphanio ante concionem publicam non fuisse obiecta Origenis dogmata, de quibus palam illum postmodum accusauerit: Ille obiecisse se dicit; tu negas. Ille testes profert; tu non uis audire productos. Ille etiam commemorat, ALIUM esse conuentum; tu pro utroque dissimulas. Hunc alium non fuisse a Rufino diuersum statim patebit: nam in lib. III. Apologie pag. 462. ita explicat quod pridem silentio inuoluerat: ergo pollutus erit Epiphanius, qui tibi pacem dedit, et in suo corde  dolum seruauit. Cur non illud uerius sit quod TE PRIMUM MONUERIT? In literis ad Pammachium, paulo post locum superius adductum, Iohanni sic exprobrat Epiphanii concionem: Quando contra Origenem in Ecclesia tua Papa Epiphanius loquebatur; quando sub illius nomine in uos iacula torquebantur, tu et CHORUS TUUS canino rictu naribusque contractis scalpentes capita, DELIRUM SENEM nutibus loquebamini. Nonne ante sepulcrum Domini, misso Archidiacono precepisti, ut alia disputans conticesceret? At uero in lib. III. Apologie pag. 461. hec eadem que Iohanni exprobrauerat, item Rufino exprobrat: Simulque risum tenere non possum, quod a quodam prudente commonitus, in laudes Epiphanii personas. Hic est ille DELIRUS SENEX, hic est Anthropomorphites, etc. Ergo Rufinus in Ecclesia Hierosolymitana fuerat unus ex Choro Iohannis Episcopi, Epiphanium in concione publica nutibus irridente. In epist. XXXIX. alias LXII,   ad Theophilum contra Iohannem, postquam dixisset, ab se, et ab Hilario Pictauiensi scripta Origenis in latinum sermonem conuersa, noxiis inde resectis, sic Rufinum, quo Iohannes familiariter utebatur perstringit: Legat ipse  si nouit; arbitror enim eum assidua confabulatione, et quotidiano latinorum consortio, Romanum non ignorare sermonem; aut si certe penitus non imbibit, interpretantur ei qui solent. Rufinum Iohannis partibus studuisse illud etiam ostendit, quod narrat Epiphanius in epistola ad Iohannem, ipsum scilicet ab Zenone presbytero et socio Gregorii item presbyteri et abbatis Monasterii Eleutheropolis, percontatum, num Ephiphanius quempiam in diecesi Hierosolymitana esset ordinaturus? Zenon autem dixit, quia quum ei presbyter Rufinus nescio que alia transitorie loqueretur, etiam hoc dixerit: putasne aliquos ordinaturus est Sanctus episcopus? Rufinus sub finem prologi in Apologiam Pamphili martyris, fidem Hierosolymitane ecclesie, cui erat adscriptus, se tenere fatetur:  hec in Hierosolymis in ecclesia Dei a Sancto Sacerdote eius Iohanne predicantur. Hec nos cum ipso et dicimus et tenemus. In fine Apologie ad Anastasium Pontificem, se fidem quatuor Ecclesiarum profiteri testatur. I. Romane omnium matris. II. Aquileiensis, ubi tinctus. III. Alexandrine, ubi per sexennium doctus. Iu. Hierosolymitane, ubi presbyter ordinatus fuerat: Ego preter hanc fidem, quam supra exposui, id est, quam Romana Ecclesia et Alexandrina et Aquileiensis nostra tenet, queque Hierosolymis predicatur, aliam nec habui unquam, nec habeo, nec habebo. Nullum ergo dubium est, quin Rufinus in Ecclesia Hierosolymitana presbyteratum acceperit, atque uel hinc patet mendum Gennadiani Catalogi cap. XuII. ubi Rufinus Aquileiensis Ecclesie presbyter appellatur. Mendum explodit uetustissimus codex ab Holstenio mirifice laudatus, qui nunc est in Bibliotheca uaticana: ibi enim sic legitur: Rufinus Aquileiensis presbyter, patrie, non ecclesie, nomine expresso. Sic etiam habet Io. Candidus lib. III. Gennadii uerba  recitans ex codice aliquo MS. Quare mirum non est, si Rufinus episcopi sui partes contra Epiphanium sequutus est, sique cum Melania laborauit, ut monachos Bethleemitas in pristinam communionem reuocaret, dum ab episcopo Hierosolymitano defecerant, ut Pauliniani ordinationem tuerentur. Hac dere Palladius Heraclidis hec habet cap. XXXIII. illos etiam quadringentos numero monachos, qui propter Paulinum  se ab ecclesia separabant, sancte rursus ecclesie reddiderunt. Sed de hoc infra.

III. Ceterum ab Epiphanio Rufinum Hierosolyme ad osculum, et ad orationem admissum, nos docet Hieronymus in lib. III. Apologie, qui hac pacis et catholice communionis tessera eundem gloriari solitum, etiam testatur. Hieronymus enim ab urbe redux, se in Cyprum contulit, ubi, inquit, susceptus a uenerabili episcopo Epiphanio, cuius tu testimonio gloriaris. Sane Epiphanius in epistola ad Iohannem quanquam octo capita hereseon Origeniane doctrine  ad examen uocat, illum obtestans, ut Origenem damnet: eas tamen hereses ab se recitatas ad conflandum horrorem et inuidiam auctori, nequaquam tribuit Iohanni, et eo minus Rufino: immo ab Iohannis communione, etiamsi de eadem doctrina suspecti, se nunquam discessisse testatur, nam et se in sacrificio pro illo precari solitum ait: Domine, presta Iohanni ut credat, et eidem hec obiicit: Rumpitis caritatem, quam in uos habuimus in tantum, ut feceritis nos etiam penitentiam agere, quare uobis communicauerimus, ita Origenis errores et dogmata defendentes. Rursus in eadem epistola de Iohanne, Rufinoque eius presbytero sic loquitur: Te autem, frater, LIBERET Deus, et Sanctum populum Christi, qui tibi creditus est, et omnes fratres, qui tecum sunt, et maxime Rufinum presbyterum, ab heresi Origenis, et ab aliis heresibus, et perditione earum. Hec uerba neutiquam probant, Iohannem et Rufinum in Origemanam  heresim lapsos credi a S. Epiphanio, sed ne labantur, optari. Hieronymus in lib. III. Apologie, ubi hoc eodem testimonio utitur in Rufinum, negantem se ab Epiphanio, ut Origenistam, potuisse traduci post osculum, post orationem, de quibus meminimus supra, id tantum agit, ut illum in Origeniane doctrine suspicionem adducat: quod tunc facillimum fuit, quum hanc notam Chrysostomus ipse, aliique sanctissimi uiri declinare nequaquam potuerint. uerba Hieronymi, postquam locum Epiphanii a nobis iam prolatum, recitasset, ita se habent: Hec est uiri Sancti de te testificatio. Sic ab eo ornatus, sic laudatus incedis. Tamen Epiphanius Rufinum quidem certe iisdem uerbis hereticum haud magis proclamat, quam Iohannem, quam Sanctum populum Christi, ei creditum, quamque omnes fratres, qui secum aderant. Hos omnes eque ac Iohannem et Rufinum, Epiphanius ab Origeniana heresi liberos cupit, hereticos fuisse non dicit.

Iu. Epiphanii epistolam ad Iohannem, per multorum  ora uolitantem, mirantibus eam ob doctrinam et puritatem sermonis, doctis pariter et indoctis, quum Eusebius Cremonensis, Greci sermonis ignarus, non intelligeret, Hieronymus, ut homini in suo monasterio uersanti morem gereret, raptim celeriterque latinitate donauit, postulatione facta ab eo mutuo, ut domi haberet exemplar; nec facile in uulgus proderet. Idem Eusebius secularem uitam reliquerat, et a tergiuersatione illa actuum publicorum ad monasterium conuersus, Hieronymo adheserat, inquit Rufinus Inuect. lib. I. Anno tamen et sex mensibus iam elapsis, epistola de Scriniis Eusebii nouo prestigio Hierosolymam commigrauit, ad manus Rufini, aliorumque Hieronymi hostium: ista est epistola, quam de cubiculo fratris Eusebii, nummis aureis, produxisti, ut calumnieris interpretem, inquit Hieronymus in lib. III. Apologie pag. 461. Hoc ueritati propius accederet, si fur epistolam tantum, non etiam nummos Eusebio abstulisset, ut statim uisuri sumus. Utcumque res fuerit, certum est, hinc nouam in Hieronymum  latrandi materiam ortam, quasi minus sincere epistolam transtulisset, quam laudatam uideo ab Aluaro seculi IX scriptore in uita Sancti Eulogii apud Bollandum tom. II. Martii die 11. pag. 92. num. 9. Hanc iniuriam ut a se in Italia amoliretur, scripsit epistolam XXXIII. alias CI.  de optimo genere interpretandi ad Pammachium. Quum inde tamen appareat pseudomonachum non solum chartis, sed etiam sumtibus siue nummis furtiuos ungues iniecisse, eundem non pretio conductum, sed ut pecuniam potius, quam chartas auferret, facinus gratuita malitia perpetrasse credibile est. Nec sane Rufinus pecunias Eusebio auferri iussisset; nec eius, aut ceterorum magni interesse poterat, epistolam, alias Grece uulgatam, iterum, nec ne, Latine uulgari. Quare monachum chartas non pecunia accepta, sed gratuita malitia furatum, CORRUPTOR  persuadere nitebatur, teste Hieronymo, qui de eodem Rufino etiam hec addit: et audet quidam  ex eis  adducto supercilio, et concrepantibus digitis eructare et dicere: quid enim si redemit, si sollicitauit? Fecit quod sibi profuit. Iisdem ferme uerbis Rufinum iam mortuum sub Grunoii nomine carpit epist. XCu. alias Iu.  ad Rusticum: adducto supercilio, contractisque naribus, ac fronte rugata, duobus digitulis concrepabat. Rufinum porro sic, ut Hieronymus refert, locutum, constat, non quasi epistole furem a quopiam reapse redemtum et sollicitatum fateretur; sed ut, etiamsi id uerum foret, illud idem, quia proderat, benefactum ostenderet, se ipsum hoc pacto, aut Iohannem defendens, quum uterque uno eodemque spiritu ageret. Sed hoc refellit Hieronymus: Mira, inquit, sceleris defensio, quasi non et latrones et fures et pirate faciant quod sibi prodest. Certe Annas et Caiphas seducentes infelicem Iudam, fecerunt quod sibi utile existimabant. Hec iurgia et motus animorum cogitanti succurrit quod ab  Epiphanio in eadem, de qua loquimur, epistola ad Iohannem, memoratum uidemus, quosdam nempe solitos ultro citroque portare rumusculos, et his, que audierunt, semper addere, ut tristitias et rixas inter fratres concitarent, nimirum inter Iohannem, Epiphanium, Rufinum, Hieronymum, ceterosque alterutrius parti studentes. Huc pertinere uidetur quod Rufino Hieronymus obiicit in lib. III. Apologie pag. 439 eius opera et studio, Bethleemi in cubiculis Sancte Fabiole senioris, et Oceani, utroque inscio, clam conlocatum fuisse codicem quendam, ab ipsis ante ignorantum: quod tamen facinus in alios regerebat Rufinus: Quis Bethleem de cubiculo fratris Eusebii furatus est epistolam laudatricem tuam? cuius artifico, et a cuius ministris in Sancte Fabiole hospitio, et uiri Christiani et prudentis, Oceani, inuentus est codex, quem illi nunquam uiderant? An idcirco te existimes innocentem, si, quidquid tuum est, in alios conferas? Codex fortasse scriptus fuerat in Hieronymum. Sub finem epistole sepius laudate ad Pammachium,  hec in Rufinum, Melaniam, et quendam alium scribit Hieronymus: Hec non est illius culpa, cuius sub persona alius agit tragediam; sed Rufini et Melanie, Magistrorum eius, qui illum magna mercede nichil scire docuerunt. Is, cuius nomen reticetur, est Iohannes Episcopus, de quo, haud nominatim expresso, hec quoque statim subiungit: Nec reprehendo in quolibet Christiano sermonis imperitiam, atque utinam Socraticum illud haberemus: scio quod nescio. Et alterius sapientis: te ipsum intellige. uenerationi mihi semper fuit, non uerbosa rusticitas, sed sancta simplicitas. Qui in sermone imitari se dicit Apostolos, prius imitetur uirtutes in uita illorum, in quibus loquendi simplicitatem excusabat sanctimonie magnitudo: et syllogismos Aristotelis, contortaque Chrysippi acumina resurgens mortuus confutabat. Ceterum ridiculum, si quis e nobis manens inter Cresi opes, et Sardanapali delicias, de sola rusticitate se iactet. His uerbis, quibus scientiam, mores, et uite  commoda carpit Hieronymus, omnino congruunt que in Iohannem aperte scribit epist. XXXuIII. alias LXI, pag. 308. Certe nec etate, nec scientia, nec uite merito, nec totius orbis testimonio, maior illo es . Si etatem, iuuenis ad senem scribis. Si scientiam, non sic eruditus, ad doctum, licet FAUTORES TUI disertiorem Demosthene, acutiorem Chrysippo, sapientiorem Platone contendant, et tibi ipsi forte persuaserint. Demum pag. 312. sic illum irridet: repertus est seculi nostri haud grandis homunculus, qui de cunctis Ecclesie questionibus uno lingue rotatu sole clarius coruscaret. Hec scientiam Iohannis: opes uero, mox adducenda ex pag. 314. perstringunt: Tu qui sumtibus abundas, et totius orbis religio lucrum tuum est. Iam uero ad Melaniam redeamus.

u. Nobilissimam faminam summis laudibus perinde ac Rufinum, Hieronymus olim ad celum extulerat. In epist. I. alias XLI. et II. alias X.  sanctam dixerat. Epist. XXII. alias XXu.   que est de obitu Blesille hec scripserat: Sancta Melania nostri temporis inter Christianos uera nobilitas  calente adhuc mariti corpusculo, et necdum humato, duos simul perdidit filios. Rem sum dicturus incredibilem, sed teste Christo, non falsam. Quis illam tunc non putaret more lymphatico sparsis crinibus, ueste conscissa lacerum pectus inuadere? Lacryme gutta non fluxit, stetit immobilis, et ad pedes aduoluta Christi, quasi ipsum teneret, arrisit. Expeditius, inquit, tibi seruitura sum, Domine, quia tanto me onere liberasti. Sed forsitan superatur in ceteris. Quinimo, qua illos mente contemserit, in unico postea filio probat, cui omni, quam habebat, possessione concessa, ingruente iam hieme, Hierosolymam nauigauit. In Chronico noue Thecle nomine et in epist. XXuII. alias XCIX.  ad Asellam a contemtis facultatibus, pignoribusque desertis, ut crucem Domini sequeretur, eam commendauerat. Sed postquam uidit,  Melaniam Iohannis et Runni caussam tueri, tantarum laudum cumulo imposterum non solum abstinuit, sed etiam ex Chronico eius nomen erasit, si Rufino credimus, qui illud testatur Inuectiu. lib. II. pag. 436. Quum tamen ex omnibus Chronici exemplaribus illud detere nequiuerit, adhuc Melanie nomen in eo legitur. In epist. XLIII.  ad Ctesiphontem, post Melanie mortem scripta, ait, Euagrium ad eam, cuius nomen nigredinis testatur perfidie tenebras, librum scripsisse, sic ex nomine Greco Melaniam designans. Tamen quadriennio serius, nempe A. D. 419. ep. LXXXI. alias LXXIX.  Sanctum Augustinum nomine Albine, Melanie iunioris, et Piniani saluere iubet. Albina erat Melanie senioris socrus, mater iunioris, Piniano in matrimonium date.

uI. Rumor contentionis, inter celeberrimos uiros cotidie magis ac magis in Palestina recrudescentis ad Aegyptum usque peruenit, ubi, sicut Origem quamplurimos impense addictos exstitisse, monumentis  literarum proditum est, ita Iohannis et Rufini partium studiosos nequaquam desideratos, inde potissimum adparet, quod uirum fastigio et celebritate nominis maximum, Theophilum Patriarcham Alexandrinum Iohanni et Rufino in hac caussa adstipulatum dubitari nequeat. Etenim preterquamquod Theophilus ea tempestate Origeni fauebat, etiam aduersus Anthropomorphitas, Origeniano dogmati oppositos, ferebatur, quibus postea triennio serius, bellum in dixit, ut auctor est Socrates lib. uI. cap. uI. et X. et Sozome. lib. uIII. cap. XI. et XI. Palladius in uita Chrysostomi pag. 151. memorat literas ab eo scriptas ad Siricium Summum Pontificem contra Epiphanium, tanquam hereticum, et auctorem Schismatis, nimirum propter ordinationem Pauliniani. uirum quoque Sanctissimum, ut minimum tanquam Anthropomorphitam ab eodem traductum, Socrates et Sozomenus in locis alias indicatis haud obscure testantur. His omnibus cumulum addidit Theophili  cum Iohanne et Rufino, discipulo olim suo, amicitia, quorum opinione iamdudum occupabatur. Ex Hieronymi longa epistola ad Pammachium pag. 330. diserte colligimus, Iohannem pro se scripsisse ad Theophilum. Quamobrem sanctus doctor inter cetera grauiter expostulat, cur ad Alexandrinum Patriarcham, ad quem Palestina non pertineret, potius quam uel ad Cesareensem metropolitam, cui suberat, et cum quo Bethleemite ab Iohanne separati communicabant, uel ad Antiochenum, totius Orientis Patriarcham literas suas perferendas curasset: atque hec postea subiungit: Maluisti OCCUPATIS auribus molestiam facere, quam debitum metropolitano tuo honorem reddere. Nec hoc dico, quod preter AMICITIAS que suspicationem generant, quidquam in legatione reprehendam. Rufinus, qui, se in omnibus Theophili sententiam sequi iactabat, eum sepe instigauit contra Hieronymum, quasi hic hoste quodam Theophili, familiariter uteretur. Immo et epistolas Theophili, Rufino  prohibente, Hieronymus sibi non redditas scribit lib. III. Apologie pag. 455. Mee autem communionis et Pape Theophili nullum alium testem uocabo nisi ipsum, quem a me LAESUM simulas: cuius epistolas, a me semper datas, etiam eo tempore non ignoras, quo mihi eas reddi prohibebas, et quotidie missis tabellariis, inimicum eius amicum nostrum, et familiarissimum iactitabas: et ea, que nunc impudenter scribis, mentiebaris, ut illius contra nos odia concitares, et iniurie dolor Fidei fieret oppressio. Inimicus ille Theophili, quem Rufinus Hieronymo adhesisse scripsit, erat Paullus quidam, in Aegypto incerte Sedis episcopus: quem ab Theophilo eiectum, Hieronymus in suo monasterio receperat, Rufinus enim ab Hieronymo flagitatus, quando Theophili, quem in ore habebat, sententiam sequi, eidemque fidei communione sociari cepisset, Credo, inquit, quando Paullum, quem ille damnauerat, sammo nisu, et omnibus studiis defendebas: quando eum per imperiale rescriptum recipere  sacerdotium, quod episcopali iudicio amiserat, instigabas. Ita Rufinus apud Hieronymum paullo ante locum nuper adductum.

uII. His ultro citroque agitatis, res eo peruenerunt, ut Theophilus, pacem Ecclesie Hierosolymitane daturus, Isidorum presbyterum in Palestinam, Iohanne et Rufino auctoribus, mittere decreuerit. Uno et altero mense ante Isidori aduentum et circa pascha, quod eodem A. D. 396, contigit die 13. Aprilis, agente Archelao, Comite Palestine, qui anno insequenti 397, prefuit Aegypto, ex codice Theodosiano tom. uI, pag. 351. actum est de pace, inter Iohannem et Hieronymum concilianda. uerbis ex epistola ad Pammachium melius, quam nostris, rei ueritas explicabitur: Quando per uirum disertissimum et Christianissimum Archelaum Comitem, qui sequester pacis erat, condictus locus federis fuit, nonne hoc in primis postulatum est, ut future concordie fides iaceret fundamenta? Pollicitus est   esse se uenturum. Instabat dies Pasche. Frequens monachorum turba conuenerat. Expectabaris in loco. Quid faceres nesciebas. Repente mandasti, egrotare nescio quam. Illo die te non posse uenire. Dilato conuentu in alterum, et tertium diem ab Archelao, necdum Iohannes comparuit, muliercula enim uomere non cessabat, festiue inquit Hieronymus. Post duos interim menses ab hocce colloquio, inter utranque partem indicto, nec tamen peracto, Isidorus presbyter et legatus Theophili Alexandrini, in Palestinam, animos tanto motu agitatos pacaturus, aduenit circa Pentecosten. Eius tamen iudicio se Hieronymus ait diffidisse, proptereaquod Isidorus in Iohannis partes iampridem iuisset. Rei testes appellat epistolas contra Epiphanium ab Isidoro ad Rufinum scriptas, ei tamen nequaquam redditas, sed uincentio presbytero Hieronymi necessario. Sic rem pandit, ad Pammachium scribens epist. XXXuIII, alias LXI, pag. 330, Litere manu eius  scripte, que ante tres menses legationis, ad nos directe erant, portantes  errorem  uincentio presbytero reddite sunt: que usque hodie ab eo tenentur : quibus cohortatur DUCEM exercitus sui, ut super petram fidei, stabili persistat gradu, nec nostris neniis terreatur. Pollicetur, se antequam legationis esset ulla suspicio, uenturum Hierosolymam, et ad aduentum suum, illico aduersariorum cuneos proterendos. Et inter cetera his etiam uerbis utitur: quomodo fumus in ere dissoluitur, et cera ad uiciniam ignis liquescit : ita dissipabuntur qui semper ecclesiastice Fidei resistentes, nunc per homines simplices eandem Fidem inquietare conantur. Per ducem exercitus Rufinum designari manifestum fit ex lib. III. Apologie pag. 453, ubi de iisdem literis Isidori, hec in Rufinum proferuntur: Ne irascatur is tibi, qui contra Papam Epiphanium ad te epistolas dirigens, hortabatur, ut permaneres in Fidei ueritate, et non mutares ullo terrore sententiam : que epistola holographa tenetur ab his, ad quos perlata est, nempe a uincentio presbytero. He litere siue fortuito, siue  dedita opera intercepte, Rufini cum Alexandrinis commercium contra Epiphanium et Hieronymum, undequaque publicum reddiderunt. Suspiciones eo amplius in Isidorum etiam creuerunt, dum literas ab Theophilo ad Hieronymum scriptas, iniussu Iohannis, Isidorus reddere detrectauit. De hoc in epistola ad Pammachium nos docet Hieronymus, qui rursus in epist. LXXXIX. alias LXII. ad Theophilum, id factum propterea censet, quod Iohanni minus quam Hieronymo fauere uiderentur: Quum pacificas et ad concordiam pertinentes per Isidorum presbyterum literas nobis miseris, hinc probamus, quod illas qui pacem falso iactant, reddere noluerint. Hieronymus tamen lib. III. Apol. pag. 455, de literis sibi non redditis reum facit Rufinum: cuius  epistolas ad me semper datas, etiam eo tempore, non ignoras, quo mihi eas reddi PROHIBEBAS. Sed Wastelius in uindiciis pag. 535, hac una de caussa  non redditas censet, quod Epiphanium eiusque studiosos uehementer perstringerent, ideoque haud immerito timeretur, ne reddite, Hieronymum, ceterosque monachos acrius irritarent.

uIII. Quum ergo Isidorus eiusdem ac Iohannes et Rufinus, doctrine haberetur, et apud illos Hierosolymis degeret, non legatus pacis, sed socius Iohannis, et aduersarius Hieronymi creditus est. Iste Isidorus, qui in celum tuis laudibus tollitur, idipsum infamatur Alexandrie, quod tu Hierosolyme: ex quo non legatus aduenisse uideretur, sed socius, ait Hieronymus in epistola ad Pammachium. Paullo post sciscitatur sitne Isidorus aduersarius an legatus? Quare hic tribus uicibus frustra Bethleemum profectus, ut Hieronymum cum Iohanne in concordiam redigeret, re tandem infecta, discessit, secum Alexandriam ferens ad Theophilum, Iohannis epistolam, siue Apologiam, Isidoro presente, et multum collaborante, dictatam, ut idem esset et dictator et baiulus literarum, inquit Hieronymus, qui easdem literas, utpote in se  mordacissimas, fuse refellit in iis, quas ad Pammachium et Theophilum scribit, unde illarum fragmenta in unum collegit Wastelius pag. 530. 531. Gennadius in Catalogo cap. XXX. eandem Apologiam indicare uidetur, ubi ait, Iohannem aduersus obtrectatores studii sui librum scripsisse, in quo ostendit Origenis se ingenium, non fidem sequutum. Quam porro Theophilus egre tulerit, Hieronymum pacis conditiones per legatum suum oblatas respuisse, satis aperte significauit, dum aliquo tempore eius literas nullo responso dignatus est. Sed crebra officia, quibus Patriarcham uel uoce uel scripto Hieronymus sedulo interpellauit, tandem cor hominis mollierunt. Itaque diuturnum silentium rupit Theophilus, Hieronymo tamen de sacrorum canonum obseruantia monito, quod nimirum episcopo suo Hierosolymitano nequaquam pareret, fratrisque Pauliniani ordinationem adhuc defenderet. Sancti doctoris responsum tom. Iu. epist. LuIII. alias LXuIII.  in noua eius operum editione, quam hactenus sequuti sumus, plus querimonie, quam coniunctionis et amicitie cum Theophilo signa presefert. Meminerit, inquit, beatitudo tua, quod eo tempore, quo nobiscum TACEBAS, nunquam ab officiis meus sermo cessauerit; nec considerauerim quid tu pro dispensatione tunc faceres, sed quid me facere conueniret; et paullo infra: quod de canonibus ecclesiasticis mones, gratias agimus; quem enim diligit Dominus, corripit, et flagellat omnem filium, quem recipit. Sed tamen scito, nobis nichil aliud antiquius esse, quam Christi iura seruare, nec patrum transferre terminos, semperque meminisse Romanam fidem Apostolico ore laudatam, cuius se esse participem Alexandrina Ecclesia gloriatur. His uerbis fortasse innuit, se propter fidem a Iohannis communione recessisse, quasi eam ipse Theophilus parum sequeretur. Postremo illum super nefaria heresi  quam in multa patientia gerit, multis Sanctis displicere concludit. In ea, que statim sequitur, epistola, ait, se  accepisse Theophili scripta emendantia uETUS silentium.




CAPUT Iu.

1. Schismatis Hierosolymitani finis. II. Rufini et Melanie opera extinctum. III. Palladius Historicus et episcopus probatissimus cum Palladio heretico male confusus. Iu. Anastasis edes, ubi Hieronymus et Rufinus ad mutuam pacem redierunt. u. Rufinus nullius erroris compertus. uI. Inter Io. Hierosolymitanum ab erroribus uacuum Hieronymumque perfecta necessitudo integrata. uII. Rufinus cum Melania Romam reuertitur. uIII. Melanie reditus uera caussa exquiritur

I. Schisma Hierosolymitanum, quod per triennale spacium conualuerat, ut solum celitus tolli posse uideretur, tandem A. D. 397. extinctum est. Quo tamen certo auctore, ignoratur, licet Baronius A. D. 393. §. 32. Theophilum, quod pridem obtinere non poterat,  demum auctoritate sua obtinuisse, non immerito existimat. Sed quia series temporum in operosis Annalibus non raro luxata fatiscit, ideo exitus magne eius controuersie ibidem quadriennii anachronismo laborat, cuius rei ueritas facile ostenditur; nam Palestine altercatio adhuc feruebat quo tempore Sanctus Hieronymus commentabatur in Ionam, ubi quum de corruptione et incorruptione corporum loqueretur cap. II. hec in literas misit: Hoc illi ad occasionem sue ducunt hereseos, ut sub persona Christi mentiantur Antichristum, Ecclesias TENEANT, ut uentrem pinguissimum nutriant, et carnaliter uiuentes contra carnem disputent. Hec que defensores Origenis euidentissime feriunt, iis consonant, que alibi a uiro Sancto in Iohannem Hierosolymitanum dicta iam memorauimus; uerba enim ut Ecclesias teneant, episcopos denotantia, ad unum Iohannem referenda sunt, contra quem Hieronymus usque ad hunc A. D. 397. certauit. In eum uero nequaquam sic scripsisset statim a pace inita. Porro in prefatione ad eundem  prophetam disertis uerbis affirmat, se ad Nepotianum uel pro Nepotiano duos libros edidisse, qui Epitaphium appellantur. Huius epitaphii epocham A. D. 396. illigari supra in Chromatio lib. III. cap. III §. 3. iam demonstrauimus. Quare nonnisi hoc tempore Hieronymus commentabatur in Ionam, necdum cum Iohanne Hierosolymitano in concordiam redactus, cuius communioni postmodum restitutus, nunquam scriptis in illum exarsit.

II. Hoc loco pretereunda non sunt que de Rufino et Melania leguntur apud Palladium in Historia Lausiaca cap. CXuIII. quoniam non modicam lucem rebus nostris adferre possunt. Hec sunt eius uerba ex antiqua uersione Heraclidis: Illos etiam quadringentos numero monachos, qui propter Paulinum se ab ecclesia separabant, sancte rursus ecclesie reddiderunt. Baronius, qui hec recitat A. D. 372. §. 99. Paulinum, Antiochenum Episcopum hic designari opinatur, quem contra Meletium, licet catholicum,  ab Arianis tamen ordinatum, in cathedra Antiochena collocauerat Lucifer Calaritanus Episcopus, Sedis Apostolice legatus, unde ibi maximum schisma conflatum est, quod tamen A. D. 378. Chrysostomus aliique extinxerunt; non uero Melania, neque Rufinus. Et sane Hierosolymis exstitisse quadringentos monachos, propter Paulinum Antiochenum ab Ecclesia Hierosolymitana diuisos, omnino incredibile est. Si aliquis unquam fuisset, hunc unum Hieronzmum dici oporteret, quem Paulinus presbyterum ordinauerat, ex Baronio A. D. 378. §. 72. Sed propter hanc caussam Hieronymum ipsum, nedum quadringentos monachos, ab Hierosolymitana ecclesia desciuisse, non est ueritati consentaneum: idque post hactenus dicta ferri non potest. Hinc Petri Wastelii sententiam, a quo ceteroqui in aliis nos discrepare non diffitemur, hoc loco expansis ulnis amplectimur, dum is primus omnium in uindiciis Iohannis Hierosolymitani pag. 534. Pauliniani apud Palladium, scriptorem Grecum, non Paulini legendum  esse animaduertit, ita ut Rufino et Melania maxime adlaborantibus, monachi Bethleemite, qui duce Hieronymo, propter ordinationem Pauliniani ab Epiphanio factam, et ab Iohanne improbatam, Ecclesie Hierosolymitane communionem deseruerant, eidem postremo coaluerint. Hieronymus hunc numerum monachorum in schismate uiuentium, generatim innuit his uerbis in epistola ad Pammachium contra Iohannem: TANTAM fratrum MULTITUDINEM, et monachorum choros, qui tibi in Palestina non communicant. Atqui schisma Antiochenum non fuit monachorum.

III. Non me fugit, a doctissimis uiris, quorum agmen ducit Baronius, A. D. 388 §. 107. Palladii, utpote Rufino amici, auctoritatem eleuari, quasi Origeniana labe corruptus his turbis et ipse interfuerit, quem propterea Epiphanius in fine epistole ad Iohannem Hierosolymitanum, ita perstrinxerit: Palladium uero Galatam, qui quondam nobis carus fuit,  et nunc misericordia Dei indiget, caue, quia Origenis heresim predicat et docet, ne forte aliquos de populo tibi credito ad peruersitatem sui inducat erroris. Palladium, quem tunc Hierosolymis fuisse ait Epiphanius, aperte sugillat etiam Hieronymus in prologo Dialogi contra Pelagianos: Palladius seruilis nequitie, eandem heresim instaurare conatus est. uerum hunc Palladium, seruilis nequitie hominem, et Pelagiane hereseos alumnum, cum eiusdem nominis Helenopolitano in Bithynia Episcopo, Historie Lausiace auctore, non bene confundi statim patebit. Alter Palladius Hierosolymis morabatur A. D. 394. quo Epiphanius, presentem et Iohannis lateri adherentem pro heretico insimulauit in epistola, eodem anno conscripta. Sed Palladius Historicus ab A. D. 388. ad A. D. 399. semper in Aegypto, Alexandrie, in Nitrie desertis, atque in Cellulis, qui locus erat in eadem solitudine, moratum uidemus. Initio Historie ait, se primum Alexandrinam ciuitatem attigisse in secundo senioris Theodosii consulatu, quod congruit A. D. 388. At uero  illuc semel profectus, nunquam inde discessit ante A. D. 399. quo se Euagrio morienti adstitisse testatur cap. LXXXuI. Euagrius autem obiit circa festum Epiphanie A. D. 399. ex Tillemontio tom. X. pag. 379. Melania et Rufinus Romam redierunt A. D. 397. ut infra uisuri sumus. Quare Palladius non nisi priusquam in Aegyptum migraret, siue ante A. D. 388. Melania, et Rufino, tunc nondum presbytero, Hierosolymis familiariter uti potuit, quod de se testatur cap. u. et CXuIII. Bethleemi integro A. D. 388. moratus est cum Possidonio solitario, quem, sicut interdum uiri etiam sancti ab affectibus humanis uacui non sunt, de Hieronymo minus eque loquutum, nos docet cap. LXXuII. Quia uero hic Palladius Historicus preter suam cum Rufino amicitiam, contra Hieronymum nimis tribuit Possidonio, ut ibidem atque etiam cap. CXXII. palam facit, hinc eundem a Palladio Galata, qui ab Epiphanio et Hieronymo uapulat, diuersum nequaquam fuisse, uiri doctissimi facile crediderunt. Ceterum Palladius cathedram Helenopolitanam inscendit  circa A. D. 400. quo contra Antonium Ephesinum Episcopum interfuit Concilio Constantinopolitano, fortasse ordinatus a Sancto Iohanne Chrysostomo, cui pretensus Palladii Origenismus obiectus est A. D. 403. in pseudosynodo ad Quercum apud Photium cod. LIX. Idem Chrysostomus in exsilium trusus A. D. 404. ad Palladium scripsit epistolam CXIII. se suamque caussam eius precibus commendans. Palladius ei pro uirili opem laturus, Romam aduolauit teste altero Palladio in uita Chrysostomi pag. 36. et ipsomet in Historia Lausiaca cap. CXXI. Pro Chrysostomo episcopatu et ipse deiectus, multisque erumnis afflictus, tandem ad Ecclesiam Asponensem in prima Galatia positam transiit, ut auctor est Socrates lib. uII, cap. XXXu. Postquam circa A. D. 420. Historiam Lausiacam scripsisset, sic dictam a Lauso, in Aula Imperiali cubiculario, cui eam nuncupauit, diem obiit ante A. D. 431. quo in Concilio Ephesino interfuit Palladii successor, Eusebius Asponensis in  Galatia Episcopus. Titulo Confessoris ob defensum inuicto animo Chrysostomum merito habetur illustris, cui scriptores equales spiritum propheticum tribuunt, et Rome, tanquam Presul maxime catholicus, qualis habitus est in toto Oriente, ab Innocentio I. summo Pontifice exceptus fuit, contemta accusatione Origenismi, quanquam Rome, triennio citius, in Origenistas clamatum fuisset. Ibidem hac occasione, se in domo Melanie omni officiorum genere cumulatum, seque inde proficiscentem, liberalissime adiutum, testatur cap. CXXI. Hec et alia, que spectant hunc probatissimum uirum, fuse et accurate persequitur Tillemontius tomo XI. pag. 500. Quare satis patere arbitror, eius auctoritatem et nominis famam nullo crimine hereseos posse labelactari, adeoque maxima iniuria cum alio Palladio Galata, male fidei homine, fuisse confusum. Ceterum, sicut multis Palladiis circa idem tempus uiuentibus, facile fuit unum cum alio  conflari; etenim Isidorus Pelusiota plures epistolas ad Palladium scripsit, alias Sanctus Athanasius ad alium, a quibus alius luit quoque Palladius, quem tangit Epiphanius, aliusque auctor uite Sancti Iohannis Chrysostomi: ita eidem fato succubuit Rufinus noster Concordiensis; multis enim Rufinis eadem etate florentibus, eum alio et ipsum immerito coaluisse postmodum ostendemus. Nunc ab omni suspicionis nota purgato Palladio, Hieronymus et Rufinus post tantum dissidium, mutuo se complectentes, nos Hierosolymam uocant.

Iu. More solemni, in Anastasi, post sacrificium Misse, Hieronymi Rufinique animos ad pacem compositos fuisse, nos dubitare non sinit Hieronymus, qui in libro III. Apologie pag. 466. id prodit his uerbis: in Anastasi, immolato agno, dexteras iunximus. In noua editione pro Anastasi perperam legitur Anastasii pag. 462 [a 1Kb] . Hec Anastasis fuit edes, in loco Dominice resurrectionis a Constantino Magno constructa, unde nomen traxit. Constantinus enim Hierosolyme  duas basilicas in totidem locis erexit, unam in loco passionis, que Crux et Martyrium; alteram in loco resurrectionis, que proprio nomine Anastasis dicta est. Utramque memorat Hieronymus epist. XXXuIII. alias LXI.  ad Pammachium aduersus Io. Hierosolymitanum pag. 312. Nonne, inquit, quum de ANASTASI pergeretis ad CRUCEM, et ad eum  omnis etatis et sexus turba conflueret, offerens paruulos, pedes deosculans, fimbrias uellens, etc. Ergo ex Anastasi ad Crucis edem ibatur. Plura uide apud Sirmondum tomo Iu. operum pag. 436. et 704. ubi ueterem nummum ANACTACIC Grece inscriptum egregie interpretatur. Adi etiam Cangium in Dissertatione de Nummis inferioris eui §. 66. et Henricum ualesium in Epistola de Anastasi et Martyrio ad calcem Eusebii pag. 304. Edit. I. ubi unam edem Anastasin, a Constantino erectam fuisse contendit. Adamnanus lib. I. de locis sanctis cap. Iu. in Actis Sanctorum Mabillonii Seculo III. Parte II.  pag. 506. testatur, inter Anastasin, et Martyrium in Caluarie loco fuisse plateolam. Hanc Sanctam Anastasin memorat etiam Io. Cantacuzenus lib. Iu. Hist. cap. XIu. p. 757 editionis regie, sed in contextu Greco. Hec de loco, in quo Hieronymi et Rufini dissidentes animi coaluerunt: quo sane loco sanctior haberi non poterat. Hieronymus ante uerba superius explicata, ait pag. 462. Iunximus dexteras, abeuntes prosecuti sumus, dixeratque ibidem Rufinus: uos nobis pacem proficiscentibus dedistis; etenim paullo post in Occidentem remeauit, quo Hieronymus ad eum scribens epistola XLII. alias LXuI.  sacramento affirmauit, ex parte sua post reconciliatas amicitias nullum intercessisse rancorem.

u. Baronius A. D. 393. §. 52. putat in hac pace errores Origenis silentio damnatos. Sed Hieronymus bona fide, Rufinum nullius erroris compertum agnouit; Rufinus uero, se nullum damnasse profitetur in lib. II. Inuect. Nunquam ego sequutus sum errantem: aut alium quempiam, nisi Ecclesiam catholicam, sequar.  Nunquid mea aliqua PROFERRE potes scripta, in quibus me uel in iuuentute errasse conuincas? Pace firmata, Paulinianus, cuius ordinatio discordie origo potissima fuerat, in monasterio Bethleemi, quod Hierosolymitano Episcopo suberat, habitare permissus; unde illum postea Hieronymus anno insequenti Stridonem misit, ut, uendito patrimonio, monasterium ab se constructum, liberaliter sustentaret. De hoc in fine epistole LIu. alias XXuI.  ad Pammachium, sic ait: Nos in ista prouincia edificato monasterio, et diuersorio propter constructo, ne forte et modo Ioseph cum Maria in Bethleem ueniens, non inueniat hospitium, tantis de toto orbe confluentibus, turbis obruimur monachorum, ut ceptum opus deserere, nec supra uires ferre ualeamus; unde, quia pene nobis illud de Euangelio contigit, ut future turris  non ante supputaremus expensas, compulsi sumus fratrem Paulinianum ad PATRIAM mittere, ut semirutas uillulas, que barbarorum effugerunt manus, et parentum communium census, uenderet, ne ceptum sanctorum ministerium deserentes, risum maledicis et emulis prebeamus. Paulinianum in Palestinam de patria sua reuersurum Rufino Aquileie uisum apud Chromatium A. D. 399. existimabat Hieronymus in epist. XLII. alias LXuI. 

uI. Quod ad Iohannem Episcopum attinet, concordiam quoque perfectam, cum illo initam, nobis suadent uerba Seueri Sulpicii Dialogo I. cap. Iu. ubi Postumianus testatur, parochi munus Bethleemi exercuisse Hieronymum, quem semel inuisit, postremoque sex menses cum ipso moratus est: Ecclesiam, inquit, loci illius Hieronymus presbyter regit; nam parochia est Episcopi, qui Hierosolymam tenet [b 1Kb] . Hoc largitus hauquaquam fuisset Episcopus homini aduersario, sibique non caro. Rufinus Inuect. lib. II.  pag. 420. Sulpicio concinens, ait, Hieronymum, traditis sibi ad discendum Dei timorem puerulis, quod munus parochi est, partes grammaticas executum, auctores profanos exposuisse. Posthac Iohanni eousque adhesit Hieronymus, ut A. D. 397. illius innocentiam patefecerit Theophilo Alexandrino, querelas in eum excitanti, ut colligere licet ex sequentibus uerbis epist. LIX. alias LXX.  Super susceptione cuiusdam, non debes contra urbis HUIUS  dolere Pontificem, quia nichil tuis literis precepisti. Et temerarium fuit, de eo, quod nesciebat, ferre sententiam. Tamen reor, illum nec audere, nec uelle te in aliquo ledere. Bono animo sanctissimi uiri Iohannes quoque respondit, nam A. D. 404. Bethleemi interfuit amplissimo funeri Paulle Romane, ut ipsemet Hieronymus honoris caussa testatum reliquit in eiusdem pie femine Epitaphio, siue epist. LXXXuI. alias XXuII.  Quam bene Iohannes audierit apud Sanctum Augustinum,  magnus doctor locupletissime ostendit in lib. II. cap. LI. contra Petilianum, ubi ait: Cathedra tibi quid fecit Romane Ecclesie, in qua Petrus sedit, et in qua hodie Anastasius sedet: uel Ecclesie Hierosolymitane, in qua Iacobus sedit, et in qua HODIE IOHANNES sedet; quibus nos in catholica unitate connectimur, et a quibus uos nefario furore separatis. Paulinus Nolanus epist. XXXI. alias XI. ad Sulpicium Seuerum, et Zosimus summus Pontifex epist. Iu. ad Africanos, in conciliis Labbei tom. II. pag. 1561. Sanctum ante, et post mortem appellauerunt: quod nomen datum aliquando homini heretico, nemo dicere iure poterit, auctore Baronio ad Martyrologium Romanum cap. uII.

uII. Animis utrinque compositis, post uitam tot annos procul a patria institutam, cura in Occidentem reuertendi Rufini animo insedit. Quare Melanie seniori, cui a primo in Orientem aduentu ferme semper adheserat, Romam iter meditanti, comes accessit. Hierosolymis discedenti pacem dedit Hieronymus, iunxit dexteram, abeuntem prosequutus est,  quemadmodum lib. III. Apol. pag. 462. Rufino fatetur, qui illi hoc exprobrauerat, uos nobis pacem proficiscentibus dedistis. Sic autem respondit Hieronymus: Pacem dedimus, non heresim suscepimus; iunximus dexteras, abeuntes prosequuti summus. In epist. XLII. alias LXuI. animi sui testem Dominum appellat, post reconciliatas amicitias nullum intercessisse rancorem, ut Rufinum lederet. Initio postea lib. III. Apologie non diffitetur, ante ultimam cum eo simultatem, ex uersione libri Periarchon exortam, de qua infra loquemur, se uicissim ab Rufino laudatum, ut uerum collegam et fratrem. Rufinus ergo in pristinam necessitudinem cum ueteri amico restitutus, salute reddita acceptaque, et Sancte Melanie spiritali in uia comes, teste Paulino epist. XXuIII. alias IX. §. 5. in Italiam traiecit. Sed Melanie rebus examinandis  mihi aliquanto accuratius inherendum est, quia inde Rufini gestorum ueritas pendet.

uIII. Publicola Melanie filius, adhuc puer, ut dictum est, in pretura urbana relictus, uirtutum omnium perinde ac honorum ciuilium gloria, matre absente, insignis euaserat. Albinam uxorem, nobilissimo Ceioniorum stemmate ortam duxerat, cuius genesim ex intimis penetralibus uetustatis ab se erutam illustrauit Henricus Norisius in Aduentoria. Ex hoc Publicole et Albine coniugio Melania iunior, et Publicola item iunior prodierunt, ut postea constabit. Melania iunior Piniano clarissimo adolescenti, cuius parens Seuerus, ex Prosopographia Codicis Teod. tom. uI. pag. 384. col. 2. A. D. 382. Africe Italieque prefuerat, inuita nupsit; quippe que Melanie auie literis, uirtutumque fama et exemplis ad uite sanctioris genus capessendum excitabatur. Demortuis tamen duobus filiis ab se genitis, Publicolaque parente superstite, castitatis seruande, a coniuge Piniano, adhuc gentili, uenia impetrata, omni rerum  terrenarum studio renunciauit. Hec Palladius, illorum aliquando hospes, in Historia Lausiaca cap. CXIX. cui consonant Acta Melanie iunioris apud Surium die 31 Decembris. Melania senior eiusmodi nuncio accepto, ut neptem, in proposito confirmatam, a prauis opinionibus auerteret, nauem ascendit, et Cesarea nauigans uiginti dierum spacio Romam uenit, inquit Palladius cap. CXuIII. Baronius A. D. 397. §. 3. aliam itineris caussam adsignat, Romam nempe Origenismi inuehendi studium, cui tamen Melanie iunioris secessus, apud uulgus obtentu fuerit. Opinionis uero sue Baronius auctorem non dedit; coniecturis tantum obsequutus est, inquit Huetius in Origenianis lib. II. cap. Iu. Sect. I, §. 16. pag. 204. Idem Palladius ubi Melaniam seniorem sexaginta annos tunc natam affirmat, tempora inuertit; hanc enim etatem tantummodo exegerat A. D. 410. quo iterum in Palestinem itura, ex Urbe discessit. Si autem A. D. 371. quo primum illuc soluit, uicesimum secundum  etatis annum Palladius eidem adsignat cap. CXuII. adstipulante etiam Sancto Paulino episcopo Nolano in epist. XXIX. alias X. §. 8. qui teneris adhuc annis uiduam, seculo ualedixisse declarat; inde consequens est, A. D. 397. quo in Urbem rediit, non sexaginta, sed quadraginta septem annos dumtaxat egisse. Adde tredecim, elapsos ab A. D. 397. ad A. D. 410. quo illuc remeauit, exsurgunt sexaginta. Quare Palladius hac in re tredecim annorum prochronismum admisisse uidetur.




CAPUT u.

I. Rufini et Melanie Nolam aduentus. II. Quo tempore acciderit. III. Paulini Nolani epistolarum chronologia restituitur, unde Rufini et Melanie itus et reditus epoche confirmantur. Iu. Palladius cum Paulino in concordiam redactus. u. Paulini Natalium chronologia restituta, et Melanie Rufinique reditus epocha iterum confirmata. uI. Baronii sententia de Rufino, indiuiduo Melanie comite, defensa.

 I. Dum Palladius Melaniam e Palestine portu Cesareensi Romam continuo uenisse, testatur, itineris terminum, non cursum pre oculis habuit, quippe Neapolim primum adpulit, unde magno, qui occurrerant, procerum cognatorum agmine stipata, Nolam ad Paulinum diuertit, ut ipsemet auctor est in epist. XXIX. alias X. §. 12. ad Sanctum Seuerum Sulpicium, cui Paulinus pre gaudio exsiliens, tante femine laudes mirifica sua eloquentia describit. Sed uerba Paulini, que Melanie aduentum ob oculos ponunt, hoc loco pretereunda non sunt: Reliqua eius  negotia ac tempora transilibo, et hoc ipsum, quo REMEANS NAuIGAuIT, ut cursum ipsius emuler, transfretabo, quo citius sermonem meum, in eius ADuENTU exponendo determinem: in quo magne Dei gratie spectator fui. Neapolim urbem, breui spatio a Nolana, qua degimus, ciuitate, distinctam  aduecta est, ubi filiorum nepotumque occursu excepta,  mox Nolam ad humilitatis nostre hospitium festinauit: quo nobis aduenit ambitioso ditissimorum pignorum uallata comitatu. uidimus gloriam Domini in illo matris filiorumque itinere quidem uno, sed longe dispari cultu. Macro illam et uiliore asellis burico  sedentem tota huius seculi pompa, qua honorati et opulenti poterant, circumflui Senatores prosequebantur, carrucis nutantibus, phaleratis equis, auratis pilentis et carpentis pluribus gemente Appia atque fulgente. Hec Paulinus, qui epistole §. 5. tunica lanea, quam a Melania acceperat. Seuerum donatum uoluii, et ep. XXXI. alias XI. §. 1. memorat partem particule de ligno diuine Crucis, Iohannis Hierosolymitani munere, sibi tunc ab eadem allatam, cuius segmentum atomum  tubello aureolo inclusum, ad Seuerum transmisit, reliquum in ede Sancti Felicis, ab se constructa, deposuit cum epigrammate, quod legitur epist. XXXII. alias XII. §. 11. Melanie familia, teste Palladio, cap. CXX. habitabat in agris aliquando quidem Sicilie, aliquando  uero Campanie, ubi Nola, ideoque aduenienti Melanie cognatos protinus occurrisse facile intelligimus; illam enim magnifice a suis Roma eousque profectis, exceptam dicere cum Norisio lib. I. cap. II. Historie Pelagiane, uetat Melanie improuisus post breuem XX. dierum nauigationem in Neapolitanum portum non prenunciatus aduentus. Huius certum tempus ex collatis inter se Paulini locis patebit.

II. Paulinus in adducta epist. XXIX. alias X. §. 6. ait, uictorem monachum, Sulpicii Seueri tabellarium, seu librigerum, ut uocat epistola precedenti §. 4. Nolam iis diebus aduenisse, quibus Melania ex Palestina etiam aduenerat. Atqui in precedenti eadem epistola scribit, uictorem, decedente iam hieme, nimirum initio ueris, ab se Nole susceptum. Ergo huic tempori, nauigationi congruo, Melanie aduentus certo illigatur. uerba Paulini, serum uictoris reditum ad Sulpicium, excusantis, hec sunt in epist. XXuIII. alias IX. §. 3. quod ad te, tardius pacto, rediit   ne imputes pedibus eius, qui non pigritie uitio, sed obedientie studio apud nos diutius restiterunt. Reputa tamen tempus, non quo dimissum eum indicasti, sed quo misisti; et uidebis de placita inter nos retinendi uictoris necessitudine, stare rationem mihi. NON enim AD HIEMEM, ut scripseras, apud nos EXIGENDAM, ADFUIT, sed ut asseruit, de Narbonensi  ubi fratri Posthumiano occurrerat, remissus ad te, tunc a te iterum profectus est, quum ad me directus, peruenire potuisset. Iam igitur HIEME DECEDENTE SUSCEPTUM, necesse habui uERNIS MENSIBUS detinere. Et quia breue spatium uidebatur, quod illico solemnitas paschal s concluderet, quum et infirmissimus per idem tempus fuissem, ut ad rescribendi negotium non ualerem, apposui de diebus estiuis moras eius, ut compensarem tecum, si tantum in eo tui temporis usurparem, quantum tu in eodem occupaueras de diebus hibernis, unde concedam, ut si autumno peruenerit ad unanimitatem tuam, ut hiemem rursus impendat tibi. Ex his liquet, Paulini epistolarum uulgatum ordinem alicubi  esse preposterum, atque adeo illam epistolam, quacum uictor in Aquitaniam ad Seuerum remitti dicitur, in uulgatis editionibus preponi, quum postponenda illi sit, que statim subsequitur, ubi Paulinus Seuerum de uictore, ab se tunc recens suscepto, certiorem facit. Insuper in hac eadem posteriori epistola, Melanie ex Oriente Nolam aduentus describitur, postquam Nola Romam profecta iam fuerat. In priori fit sermo de Rufini discessu, quem Paulinus Melanie comitem uocat. Quare hec non prior, sed posterior ordine et tempore, illa non posterior, sed prior censenda est.

III. Utrique epistole, ad Seuerum date, subnecti debet epist. XLIII. alias XXXu. ad Desiderium presbyterum, ad quem Paulinus scribit, uictorem, ab se cum epist. XXuIII. alias IX. ex prescripto Seueri in Gallas antea remissum, ut ad uindemie dies occurreret, deinde ob subitos rerum obices iterum Nolam  reuersum, cum hiems nauigationem, et itinera metus clauderent: quibus  impeditus atque REuOCATUS necessitati prestitit LONGAM dilationem, qui procrastinationem, rogatus, negauerat caritati, Quinque mensium spacio ab Iunio ad Nouembrem A. D. 397. nauigationem et itinera metus clausit, ob apparatum belli Gildonici, in Africam transmittendum, ut notat Iacobus Gothofredus in Chronologia Codicis Theodosiani pag. 137. Autumnali et hiberno receptui uictoris, accessit longa egrotatio, et ualetudinis reficiende necessitas, que illum etiam anno insequenti 398. Nole detinuerunt usque ad mensem Iunii, quo Paulinus una cum ipso Romam petiit, de more celebraturus festum Apostolorum Petri et Paulli: eoque celebrato, uictor discessit, ut illum  si non eodem ANNO quo sperauerat, saltem eodem tempore  quo iusserat, occursum reciperet, inquit Paulinus. Per has moras uictoris, quas in A. D. 397. et 398. cecidisse euidens est, Paulinus plures ad Seuerum scripsit epistolas DIuERSO tempore, prout impetus  festinationum habebat, sicut ipsorum uaria lectione monstrabitur. Sic ille ad Desiderium. Ex his epistolis due iam memorate supersunt, a uictore una cum aliis et hac tertia, in Gallias perlate. Sed huic tertie Io. Baptista Brunus, qui nouam operum Paulini editionem accurauit Parisiis A. D. 1685. uim fecit, traxitque inuitam ad A. D. 406. quum tamen prodierit A. D. 398. Chiffletius in Melanie chronologia disponenda, unius anni metachronismo peccans, datam existimauit A. D. 399. in suo Paulino illustrato Parte II. cap. XIX. etenim cap. XI. reliquas duas iam laudatas epistolas copulauit cum A. D. 398. quo Melanie Nolam aduentum reduxit, quia non ineunte A. D. 372. sed insequenti ex Urbe in Aegyptum transuectam putauit. Hinc semel admisso errore chronologico, sepius imposterum labi necesse fuit. Itaque ordo earundem epistolarum nostra sententia sic est digerendus.

    1. Epistola XXIX. alias X. ad Seuerum, data est  ipso uere A. D. 397. postquam uictor Nolam aduenerat, et Melania illinc Romam profecta fuerat.
    2. Epist. XXuIII alias IX. ad Seuerum, data est in fine estatis eiusdem anni 397. uictore ad profectionem parato.
    3. Epist. XLIII. alias XXXu. ad Desiderium, data est A. D. 399. post festum Apostolorum, uictore in Gallias profecturo.


Ergo Tillemontius, et ab eo in noua editione Paulini adiutus Io. Baptista Brunus, duas priores epistolas A. D. 402. ac tertiam A. D. 406. scriptas immerito censuerunt. De prioribus quidem si id uerum foret, Melania in Oriente nauigasset A. D. 377. post iam exstinctam persecutionem Arianorum: quod stare nullo modo potest; nam Paulinus, qui Melaniam POST QUINQUE LUSTRA ad se reuersam affirmat, eandem tempore illo ualentis, quando Ecclesiam Dei uiui, furor Arianorum, Rege ipso impietatis satellite, persequebatur, fugatis et apprehensis Catholicis, presto  fuisse testatur in laudata epistola XXIX. §. 2. cui omnino similiter loquitur Palladius cap. CXuII. Hanc procellam A. D. 372. et 373. seuiisse, extra omnem controuersiam est, ut pridem uberrime ostendimus.

Iu. Palladius cap. CXuIII. quinque lustra ad uiginti septem annos dilatat. Sed ex Melanie itus et reditus epocha, Hieronymi et Paulini grauissimis testimoniis suffulta, certum est, exsurgere annos tantum XXu. [a 1Kb] unumque et alterum illum mensem prime nauigationi impensum ingruente iam hieme sub finem A. D. 371. quem eundem mensem, unum et alterum, Paulinus, rotundo quinque lustrorum numero usus, neglexit, Palladius pro anno toto accepit, toto etiam A. D. 398. superaddito, quo Melaniam, ipse in Aegypto degens, Romam aduenisse intellexerat. Sic Palladius necessario explicatus, nequaquam  a Paulino dissentit, neque ullis Criticorum castigationibus indiget, e quorum numero est Pagius A. D. 397. §. 5. et etiam Baronius anno eodem §. 2. Ad hec Palladius, in serie temporum minus, quam rerum, disponenda, accuratus, annis 27. quos a Melania simul et Rufino Hierosolyme sic, ut dixi, transactos enumerat, etiam totos sex illos immiscet, quos Rufinus, annumque dimidium, quem Melania, in Aegypti mora impenderunt. Nec Palladius a Palladio dissentit, dum in uno eodemque cap. CXuIII. postquam dixisset, Melaniam XXuII annos hospites Hierosolymis excepisse, deinde ait, illam triginta septem annos ibidem hoc pio munere perfunctam. Etenim priori loco tempus peregrinationis ab A. D. 371. ad A. D. 398. respexit, in altero superaddidit moram et domicilium a secunda peregrinatione, siue ab A. D. 410. quo ex Italia Hierosolymam remeauit, ad A. D. 420. quo ibidem, ut hinc uidemus, uiuere desiit. Tillemontius, uir alias in explanandis antique historie difficultatibus maxime strenuus, quum  Hieronymi, Paulini et Palladii nodos circa Melanie itum, reditum, moramque exstricare non posset, nulli conueniens, et sibi minime constans, multis se se ambagibus inuoluit in notis ad eius uitam tomo X. pag. 821. que hic repetere non uacat, nec prestat, quum ex hactenus dictis eius chronologice hac in re diuinationes euanescant, queque negocium facessere uidebantur, planissima fiant.

u. Hec que hactenus dicta sunt, fusius persequi oportuit ad firmandum, Rufini et Melanie reditum nec citius, nec serius contingere potuisse, quam A. D. 397. quo illum magnus historie ecclesiastice magister Baronius omnium optime consignauit. uerum hec eadem, ab doctissimis uiris minime idoneo tempori consignata, in caussa fuerunt, cur et multa alia id genus peccarint, que hic raptim ad examen uocabo, ne quempiam fallant, si forte, hoc loco non improbata, silentio preterirentur. Paulinus in fine epist. XXXIX. alias X. ait, uitam Sancti Martini, olim ab  Seuero conscriptam, se Melanie, tunc hospiti sue, recitauisse, quemadmodum prius eam recitauerat uenerabili episcopo atque doctissimo Nicete, qui ex Dacia Romanis admirandus ADuENERAT, nimirum antequam Melania aduenisset: que, si aduenit ipso uere anni 397. utique Nicetas hieme precedenti aduenisse dicendus erit. Quare omnino fallitur Pagius, qui A. D. 397. § 6. Nicetam post Melaniam aduenisse contendit, idest insequenti A. D. 398. Errorem prebuit uulgata chronotaxis epistolarum Sancti Paulini, in quarum XXuIII. alias IX. quum Pagius nullam de Niceta mentionem factam uideret, hoc sibi sufficere putauit, ut scriptam existimaret priusquam idem episcopus ex Dacia Nolam uenisset, nimirum ante, non uero post epistolam XXIX. alias X. Rursum idem Paulinus in laudata epist. XXuIII, § 6. testatur, se quotannis canere solitum Natale carmen Sancto Felici, Nolano presbytero, in eius die festo 14. Ianuarii: que quidem carmina edi cepta  A. D. 393. quindenus numerus clausit. Horum Natalium quincto Nicetas primum interfuit A. D. 397. et postmodum nono: quod prodiit A. D. 401. auctore Baronio A. D. 397. § 15. In hoc enim Natali IX. quod est Pema XXIu. sic Paulinus Nicetam, tunc Nole presentem, alloquitur u. 330.

. . . . . . Dic queso, REDISTI?
Teque ipsum teneo, Niceta, in quo hactenus eger
Noctes atque dies, animo tabente, pependi?
uenisti tandem, QUARTO mihi REDDITUS anno?
Hec merito persuaserunt Annalium parenti, Nicetam et quincto et nono Natali Sancti Felicis, primum A. D. 397. et postmodum quadriennio serius A. D. 401. Nole uisum. Sane quum Paulinus uerno tempore A. D. 397. Melanie secum uersanti recitauerit uitam Sancti Martini: quam Nicete Episcopo ante recitauerat, planum fit, Nicetam hieme eiusdem anni  397. die 14. Ianuarii primum Nole fuisse. Sed Pagius A. D. 397. § 7. ex Chiffletio Parte II. cap. IX. has Paulini Natalium epochas turbat, utque Natale I, ab A. D. 393. auulsum, insequenti anno defigat, Natale 13. ex A. D. 405. ad A. D. 406. transferre conatur, proptereaquod in eodem Natali 13. memoretur excidium Radagaisi Regis Gothorum, quod quum euenerit A. D. 405. ideo sequenti A. D. 406. carmen illud a Paulino conditum putat, trahitque Natale I. ex A. D. 393. ad A. D. 394. ita ut, Chiffletio et Pagio auctoribus Nicetas non A. D. 397. sed 398. Nole Natali u. primum interfuerit. uerum hanc sententiam ab alio etiam recoctam amplecti non possumus: quum enim A. D. 405. Gothis Italiam uastantibus, ipsique Romane urbi incubantibus, Paulino, alias sui gregis cure intentissimo, haudquaquam uacauerit consueta die XIu. Ianuarii hoc suum pacis et quietis opus peragere; postmodum illud peregit transacta hieme, et uere appetente  eiusdem anni 405. adeoque Italia ab irruptione Gothorum iam liberata. Si bene auguror, disertim hoc exponit Paulinus initio Natalis 13. quod una cum 11, et 12. ex Ambrosianis codicibus prodiit. Etenim Sanctus uates hoc modo Natalis XIII. initium auspicatur pag. 72.

Candida pax, uERNI grata uice temporis annum
POST HIEMES ACTAS, tranquillo lumine ducit,
Signatumque pio Sancti Felicis honore
SECURIS aperit populis. Gaudere serenis
Mentibus ABSTERSA diri caligine BELLI
Suadet ouans Felix, quia pacis et ipse patronus,
Cum patribus, Paulo atque Petro et cum fratribus almis
Martyribus, Regem Regum exorauit, amico
Numine, Romani producere tempora Regni,
Instantesque GETAS ipsis iam faucibus Urbis
PELLERE.
Caussa latet, cur is, qui hec in lucem protulit, id sibi licere putauerit, ut contra fidem codicis in primum uersum tertiam uoculam letum de suo intruderet,  primigenia explosa, quam ego uerni fuisse scio, quamque alias luculenter confirmant uerba illa in secundo uersu: Post hiemes actas. Eadem primigenia uocula uerni, in qua una rei cardo uersatur, satis clare in codice Ambrosiano representatur. Sed hoc atque alia id genus quam plurima ueterem codicem cum noua editione conferenti facile patebunt. Porro uerni grata uice temporis, post hiemes actas exprimit illud Horatii libro I. Carminum, Ode Iu. soluitur acris hiems grata uice ueris. Hec ostendunt, Paulinum hoc suum natale carmen XIII. non mense Ianuarii, ut alias consueuerat, sed mox subsequenti uerno tempore cecinisse, statim post deletum Gothorum exercitum; cuius clades hiemi eiusdem anni 405. propterea copulatur. Nec sane ullo unquam anno Paulinus die 14. Ianuarii, ideoque media hieme, dixisset post hiemes actas. Sed neque ulla fuit caussa, cur Paulinus ad insequentem A. D. 406. hoc suum Natale 13. transferre debuisset, ipsumque annum 405. ab Anniuersario carmine uacuum dimittere,  licet consueta die 13. Ianuarii illud canere nequaquam potuerit. Paulinus certe initium huius Natalis auspicatur ab Epinicio ob Gothos, ante initium ueris hoc eodem A. D. 405. prostratos; ideoque apud Dungalum, qui Paulini Natales 15. enumerat in Responsis ad Claudium Taurinensem in Bibliotheca PP. Lugdunensi tomo XIu. pag. 218. his plane uerbis inscribitur: De Gothorum exercitus cum suo Rege, interitu. Ex his patere arbitror, piissimum uatem statim a Gothis deuictis transacto die 13. Ianuarii Natale suum 13. ipso uere anni 405. cecinisse. Quum ergo Natale u. fixum maneat A. D. 397. Natale 9. A. D. 401. hocque Natale 13. A. D. 405. hinc patet Nicete, Rufini et Melanie Nolam aduentum ex A. D. 397. nullo conatu diuelli posse. Cetera optandum, Paulini opera omnia per uirum industrium et accuratum rursus editum iri, ad ueteres codices diligenter  exacta, presertim uero ad Ambrosianum, et Frisingensem, seculi X. euum referentem, quo Pauliniani Natales 12. continentur. Hunc memorat R. P. D. Bernardus Pezius in Dissertatione Isagogica ad tomum I. Thesauri anedoctorum pag. 27.

uI. Ad Rufinum, quem Baronius uocat indiuiduum Melanie comitem, redeamus. Rosweydus in Historia eremitica pag. 144. § 27. Baronio aduersandi potissimam rationem desumit ex silentio Paulini in epist. XXIX. alias X. ad Seuerum, ubi de Melania copiose loquutus, Rufinum omnino silet. uerum si huic argumento ullum pondus inesset, sequeretur, celeberrimam feminam, solam ad Paulinum iuisse, quam tamen amplissimo comitatu sociatam Paulinus excepit; qui in unius Melanie laudes effusus, ceteros nominatim recensere neglexit. Cum his Rufinum exstitisse, iure negari non potest. Iterum prestat Paulinum audire § 13. Tugurium uero nostrum, quod a terra suspensum cenaculo, una porticu cellulis hospitalibus interposita, longius tenditur, quasi dilatatum  gratia Domini, non solum SANCTIS, qui illam  PLURIMI comitabantur, sed etiam diuitum illorum cateruis, non incapaces angustias prebuit. Inter hos sanctos, idest laudabilis uite homines, unus, idemque precipuus erat Rufinus, quem in precedenti epistola, huic iam adducte, ut ostendimus, postponenda, memoratum uidemus; ibi enim Paulinus Sulpicio, ueterum Annales ab se postulanti, quibus nimirum in sacra historia texenda uteretur, hoc pacto respondet: Nunc operis tui curam gerens, quo te pro utilitate fidei nostre inspiciendis et conferendis preteritorum temporum rationibus occupatum iudicasti, quod de me non habui, de Fratris unanimi opulentiore thesauro petiui, et ipsam adnotationem, quam commonitorii uice miseras, literis meis inditam direxi ad Rufinum presbyterum, Sancte Melanie spirituali uia COMITEM, uere SANCTUM et pie doctum; et ob hoc intima mihi affectione coniunctum. Si ille has, que merito te permouent, de annorum siue regnorum, non  congruente calculo hiantis historie caussas non ediderit, qui et scholasticis et salutaribus literis  Grece et Latine diues est, uereor ne apud alium in his regionibus frustra requiramus. Quod si presumptioni de se mee satisfecerit, prima occasione, si Dominus fauerit, transmittam unanimitati tue, utcumque mihi super hac ratione rescripserit. Hucusque Paulinus, qui de homine peregrino, nec sibi alias uiso, tam singularia prodere non poterat. Sed quia Rufinus, Sancte Melanie spiritali uia COMES, nempe cum ea redux e sacro itinere Hierosolymitano, pridem Nole fuerat; ideo Paulinus pietatem et doctrinam eius coram miratus, Seuerum nunc primum de tanti uiri laudibus edocet. De Melania haudquaquam hoc prestat, quia in anteriori epistola, que ob librariorum inscitiam nunc est posterior, id fuse prestiterat. Idem Paulinus in epistola XL. alias XXuI. § 6. Rufinum ab se coram de rebus Aegyptiis consultum, non obscure his uerbis significat, quibus Psalmi CI. uersum  8. explanat. Accepi a quodam Sancto, doctissimo uiro, et carissimo mihi, qui non solum legendo, sed etiam peregrinando multa cognouit, Pellicanum auem esse in Aegypto, uel illis iuxta partibus usitatum, proximis Nilo flumini desertis oberrare, serpentibus uesci, in quos dimicando preualuerit. Ergo pugnat ut uincat, et uicta moritur. uictrix uero et euadit mortem, et acquirit alimoniam. Quod autem nycticorax scriptum est, nycticoram esse uerius asserebat, idque probabili ratione uidebatur ostendere, quum illam auem hoc loco positam diceret, quam appellamus noctuam, quia secreto noctibus cantus exerceat et uolatus, et obscuritate tenebrarum, qua fere cuncta caligant animalia, luminetur. Rufinum porro, flagitante Paulino, etiam Benedictiones Patriarcharum exposuisse; iterumque in Palestinam rediturum, Nolam a Paulino inuitatum, postea dicemus.




LIBER SECUNDUS. DE SCRIPTIS A RUFINO ROMAE EDITIS



CAPUT I.


Macarius doctrinam Origenis contra fatum sibi a Rufino rogat exponi. II. Macarii professio et studia. III. Pineti cenobium ubinam steterit, in quo Rufinus Urseio Abbati Regulam Basilii Magni latinitate donauit. Iu. uaria de hac Regula proferuntur. u. Librum primum Apologetici S. Pamphili pro Origene Rufinus Macario nuncupat. uI. Eiusdem Apologetici examen. uII. Rufini Dissertatio pro Origene.

Eo tandem accedimus, unde Rufino summa inuidia conflata, que illius nomen apud posteros, de re ipsa parum sollicitos, magnopere labefactare uisa est. Romam cum Melania nondum aduenerat, quum Macarius quidam, uir primarius, monachus certe, ut postea probabo, contra mathematicos seu Fati adsertores, scripturus, et in quibusdam, tanquam arduis, hesitans, nauim in somnis adspexit, eminus per mare aduentantem, que portum occupans, nodos difficultatum absolueret. Quid plura? uix dum  Rufinus adparuit, Macarius ab eo percontatur, quid de argumento, quod manu uersabat, sentiret Origenes; huiusque doctrinam sibi orat exponi. Quum labori se subducere Rufinus, et quadam ex parte tale aliquid operis ab Sancto Pamphilo martyre in Apologetico suo conscriptum subiungeret, hunc eundem Macarius sibi in latinum sermonem uerti, semel iterumque flagitauit. Quamuis autem id se prestitutum abnueret Rufinus, proptereaquod ad latinum sermonem tricennali iam pene incuria torpuisset, haudquaquam tamen quin Macario auscultaret, facere potuit. Quare de Sancti Pamphili Apologetico pro Origene, mox de libris Periarchon in latinum sermonem transferendis cogitauit, interiecta propria dissertatiuncula de adulteratione librorum Origenis, ut ab eo, quem male audire didicerat, inuidiam amoliretur. Hec breuiter prefari uisum est, antequam distinctius et latius singula percurramus. Eadem narrat Rufinus Inuectiua I. uti uulgo inscribitur, uerius inscribenda  Apologia, ad Apronianum contra epist. XLI. alias LXu.  S. Hieronymi ad Pammachium et Oceanum.

II. Admonet me hic locus, priusquam ulterius procedo, ut raptim agam de hoc Macario, quandoquidem omni euo memorande controuersie originem prebuit. Rosweydus in notis ad S. Paulinum recte monuit, alium ab eo non uideri, ad quem Nolanus antistes scripsit epistolam XLIX. alias XXuI. ubi illum enixe sollicitat, ut auxilio esse uelit Secundiniano, naufragam nauim cum mercibus ex Sardinia aduectis, a procuratore Posthumiani Senatoris repostulanti, qui eam in Brutiorum littore occupauerat: quique iudicem prouincialem declinaturus, Romam aufugerat. Palam est, hunc eumdem esse Macarium, quem Palladius in Historia Lausiaca cap. CXXIII. inter eos recenset, qui Pinianum Melanie iunioris maritum, in Campanie et Sicilie agris agentem, sacre exercitationis caussa conueniebant. Similiter etiam, inquit Palladius,  quidam, nomine Macarius ex uicaria. In codice Greco legitur nempe Exuicarius, seu uicaria prefectura defunctus. Hanc phrasin aliis exemplis illustrat Rosweydus in Onomastico pag. 1059. unde apparet lapsus Abrahami Ortelii in Thesauro geographico, ubi Palladii uicariam, locum quempiam esse existimauit, quum sit nomen officii. Ortelii lapsum correxit Bollandus pag. 90. tom. I. Ianuarii. A Sidonio lib, I. epist. III. uicarianus apex, ab aliis uicarianus honor: et uicariana dignitas passim; aut  etiam uicaria absolute dicebatur, ex Sirmondo ibidem in notis. Prefecti pretorio Italie tres uicarii fuerunt. I. Rome, II. Italie, III. Africe. Primi dispositioni Picenum, ualeria, Campania, Brutii, et Auellinates suberant, ex Cod. Theodosiano lib. IX. tit. XXX. quibus equorum usus lib. u. et l. LXuIII. lib. XII. tit. I. de Decurionibus, ubi consule Gothofredum. Adi, si lubet, Blondellum de Primatu pag. 917. et Norisium in Dissert. de Synodo u. cap. X. Hac prima Rome uicaria functus fuerat Macarius: unde habemus, cur Paulinus Secundiniani nauim ab eo deprecaretur. uir fide, eruditione, nobilitate, et uita clarus dicitur a Rufino lib. I. Inuect. qui, eo, uti diximus, etiam atque etiam rogante, Sancti Pamphili et Origenis Opuscula in latinum sermonem conuertit, eidem Macario triplici prologo inscripta, ubi uirum desideriorum, et fidelissimum FRATREM appellat: quo uocabulo eiusdem secum professionis nempe monachum, tunc fuisse designat. Certe idipsum prodit his uerbis Gennadius in Catalogo cap. XXuIII. Macarius monachus scripsit in  urbe Roma aduersus Mathematicos librum: in quo labore, orientalium quesiuit solatia scripturarum, nempe Origenis et Pamphili. Huc alluserat S. Hieronymus in Apologetico II. contra Rufinum: Ergo nisi de Oriente uenisses, eruditissimus uir hereret adhuc inter Mathematicos, et homines Christiani quid contra fatum dissererent, ignorarent. Paullo inferius nauim, que Rufinum aduexerat, in somnis a Macario uisam, irridens: Tua nauis, inquit, Romane urbi, reuelatione, promissa, aliud pollicetur, et aliud efficit. Mathematicorum uenerat soluere questiones, et soluit fidem Christianorum. Rursus epist. XCuI. alias XuI.  ad Principiam, carpens Rufinum et Macarium, licet utriusque suppresso nomine: Tunc librorum infamis interpretatio; tunc discipulus , et uere nominis sui, si in talem magistrum non impegisset, tunc nostrorum contradictio, et Phariseorum turbata est schola. Sub nomine , quod beatum significat, Macarius latet, qui Grece idem sonat, et Sanctis adnumeratur  apud Bollandum tom. I. Ianuarii pag. 90. Nomine uero Mathematicorum eo tempore non Astronomi, sed Haruspices, Genethliaci, et quos nunc Astrologos iudiciarios dicimus, accipiebantur, qui passim apud Christianos pessime audiebant, quod omnia a Fato et Stellis deriuantes, diuinam prouidentiam et liberum hominis arbitrium penitus eleuarent. Horum fallaces diuinationes et impia deliramenta, quibus et ipse aliquando fuerat addictus, reiicit S. Augustinus in Confessionibus lib. uII. cap. uI. eosdemque explodit lib. u. de Ciu. Dei cap. I. et II. Ad hec cap. XLu. de diuersis questionibus, eos eleganter his uerbis pingit: Non eos appellarunt Mathematicos ueteres, qui nunc appellantur, sed illos qui temporum numeros motu celi ac siderum peruestigarunt. Aduersus eos autem, qui nunc appellantur Mathematici, uolentes actus nostros corporibus celestibus subdere, et nos uendere stellis, ipsumque pretium, quo uendimur, a nobis accipere, nichil breuius et uerius dici potest, quam eos non respondere nisi acceptis constellationibus. His consona habet  lib. II. de Doctrina Christiana cap. XXI. In libro autem IX. Cod. Theodos. integer titulus XuI. est contra maleficos et mathematicos. In istiusmodi ergo homines fati adsertores scribenti Macario suppetias tulit Rufinus labore orientalium scripturarum, ut ait Gennadius, nempe latina interpretatione Apologie Sancti Pamphili pro Origene, et huius opere de Principiis.

III. Celebre erat eo tempore in agro Romano monasterium  Pineti, in quod Macarius, aliique monastice uite professores, ipseque etiam Rufinus, Deo uacaturi, secederant. Rufinum certe, uixdum ab Oriente reuersum, illud cenobium intrasse, colligimus ex eius prefatione ad Regulam Sancti Basilii, de qua postea. Sed uiri docti disputant, ubinam gentium steterit iste Pineti locus. Norisius in Historia Pelagiana lib. I. cap. II. in fine, locum Rome suburbanum appellat, eundemque extra portam Angelicam primo ab urbe lapide stetisse opinatur. Post Tillemontium tom. XII. pag. 310. et tom. XIu. pag. 127. alio abiit Iohannes Mabillonius in lib. l. Annalium Ordinis Sancti Benedicti §. 15. Pinetum enim aliis in Sicilia, aliis prope Rhegium Iulii statuentibus, ipse locat in opido Classensi prope Rauennam, ratus idem ac cenobium Sanctorum Iohannis et Stephani, quod Sanctus Gregorius memorat in libro uII. epist. XuIII. Hi omnes Pineti monasterium in ora maritima agri Romani querere neglexerunt, ubi illud disertis uerbis ponit Rufinus, dum se aduentantem  de partibus Orientis, et desiderantem iam fratrum consueta consortia, in illud ingressum affirmat. Rufinum ergo Hierosolyma reducem, necdum Romam ingressum, fratrum  consueta consortia in monasterio Pineti primum exhilararunt. Eius postea situm graphice delineauit in epistola iam laudata ad Urseium, loci Abbatem, qui in peruetusto codice Sancte Crucis in Hierusalem Ursacius appellatur: Superpositum angusto arenosi tramitis dorso, hinc atque hinc passiui maris unda circumluit. Rara tantummodo latentes locos eminus arguit Pinus, ex qua et Pineti clarum nomen seculo dedit. Si Pinetum maris unda circumluebat, ergo mari incumbebat, et procul ab Urbe aberat. Hoc neque Pineto extra portam Angelicam, neque Classensi opido congruit. Si rara pinus latentes locos arguebat, ergo iuxta Pineta Rauenne esse non potuit, ubi non rara, sed frequens eminet pinus. Denique quid multis opus? Inter Campaniam et Romam Pinetum stetisse colligitur ex epist. XLuII. olim XLuIII. Pontii Paulini, qui A. D. 398. Cerealem,  Nola Romam ad Sanctum Petrum redeuntem, licet incertus, an Rufinum esset uisurus, tamen Rufino tunc in Pineto degenti illum commendat: Etsi, inquit, incertum mihi fecit  quod AD TE perrecturus foret. Rufinus ergo extra Urbem inter Nolam et Romam tunc morabatur, ut propterea eum inuisere cupienti, a uia Romana nonnichil esset declinandum. Paulinus addit, se, epistolam Rufino reddendam, Cereali dedisse: itaque chartule damnum SI TE FORTE NON uIDISSET, quam officii, sicut credimus, si te uiseret, preoptantes capessere, commisimus epistolam istam non casui, sed fidei. Credimus enim in Domino dirigendam ad te uiam sermonis ac filii nostri. Quare Paulinus dubius herebat, num Cerealis Romam ueniens, ad Rufinum in ipso itinere diuerteret, an potius epistolam suam ad illum extra iter esset missurus. Atqui Cerealis ad Rufinum non tulit, sed premisit epistolam, ut ipsemet Rufinus testatur in ea, qua librum II. de Benedictionibus Patriarcharum ad Paulinum direxit, ubi et locum  nominat, in quo tunc morabatur, Pinetum, scilicet. Malo hoc uerbis Rufini explicare: communem quidem filium Cerealem NONDUM uideram. Sed is conscius quid mihi doloris infligeret, si reddere moraretur literas tuas, PRAEMISIT eas ad me. In fine sic ait: quia autem Quadragesime diebus, in monasterio PINETI positus, hec rescripsi ad te, etiam fratribus, qui aderant, ineptias meas celare non potui. Rursus in prefatione lib. III. Periarchon sic Macarium alloquitur tom. I. Operum latinorum Origenis editionis I. Erasmi apud Frobenium pag. 818. Superiores duos Periarchon libellos, te non solum insistente, uerum etiam cogente, DIEBUS QUADRAGESIMAE interpretatus sum. Sed quoniam illis diebus etiam tu, religiose frater Macari, et uICINIUS monebas, et amplius uacabas, etiam ego amplius operabar. Hos uero posteriores duos tardius explicuimus, cum AD NOS ab extrema et ultima parte Urbis rarior exactor accedis. In editionibus Hierothei, Erasmi, et Grynei, orbis pro urbis perperam legitur, Pinetum reperisse  mihi uideor in Actis S. Cesarii Terracinensis in Sanctuario Bonini Mombritii tom. I. litera C, ibi enim circa finem hec leguntur de Sanctis martyribus Felice et Eusebio: quorum corpora, die iam preclaro, iactauit mare ad littus iuxta PINETA. Hinc satis patere arbitror, monasterium Pineti stetisse in agro Terracinensi iuxta mare; atque huc Macarii monachi somnium respexisse, cui contra fatum scribenti, per soporem nauis quedam ostensa est eminus aduentare per pelagus, que quum portum fuisset ingressa, nodos sue hesitationis absolueret, teste Rufino Apologie lib. I. pag. 360. quippe que in littorale monasterium Pineti, Macario monacho, tunc ibi degenti, adpellere uisa est. In hocce monasterio constitutus Rufinus, uti iam dixi, Basilii Magui Regulam latinitate donauit, obsequuturus Urseio Abbati, ab se percontanti quenam in Oriente Seruorum Dei haberetur obseruatio, que animi uirtus, que instituta seruarentur in monasteriis. Eo libentius paruit Rufinus Urseio pollicenti,  quod per uniuersa occidue partis monasteria si hec Sancti et spiritualis uiri  sancta et spiritualia innotescerent instituta, omnis ille Seruorum Dei profectus, qui ex huiusmodi institutionibus nasceretur, eidem quoque Rufino ex eorum uel meritis, uel orationibus aliquid gratie, uel mercedis afferret. Sic Rufinus in epistola ad Urseium, quem rogat in fine, ut una cum ceteris, qui Regulam legerit, illius sit memor, aliisque monasteriis exemplaria prebeat, ut secundum instar Cappadocie omnia monasteria eisdem et non diuersis institutis uel obseruationibus uiuant.

Iu. Promissa Ursacii siue Urseii, ac uota Rufini inania non ceciderunt, ad hanc enim Basilii regulam, latini iuris factam, Itali et reliqui Occidentales uitam et mores suos composuerunt, notante Mabillonio in Annalibus lib. I. §. XIII. Rufinus triennio serius in Hist. lib. XI. cap. IX. hoc preclarum industrie sue monumentum sic memorauit: transfudimus in latinum Basilii preterea instituta monachorum, optantes, si poterimus, et Dei fauor adiuuerit, eorum   plura transferre. Isthec Regula, omnium, quas Occidentales imitari studuerunt, celeberrima, nos monet, ut quedam minus obuia de ea proferamus, que in Rufini interpretis laudem maximam cedunt. Magnus Basilius monasticum institutum in Oriente uariis regulis Grece editis illustrauit, et ad perfectioris discipline normam excoluit. Has accurate recenset Benedictus Heftenus in Disquisitionibus monasticis lib. I. Tract. Iu. Disquis. XI. Que nulla suspicione laborant, hec sunt.

    1. Regule fusius disputate.
    2. Regule breuiores.
    3. Constitutiones monastice.
    4. Regula in latinum sermonem conuersa.


Hauc postremam in tres ducentasque interrogationes diuisam, Rufinus noster ex Basilii fusioribus et breuioribus regulis contexuit, quemadmodum ob oculos ponit Hugo Menardus in notis ad Concordiam Regularum a Sancto Benedicto Anianensi Abbate initio seculi IX.  confectam, ubi pag. 56. in translationem Rufinianam utramque Basilii regulam, fusius et breuius disputatam migrasse obseruauit. Eam uetustissimus codex MS. Bibliothece Sancti Germani a Pratis in ducentas interrogationes, totidemque responsiones iisdem subiectas, diuisam complectitur. Sed in editione Holsteniana tres alie interrogationes superadduntur. uir doctus et pius Edmundus Martene, in Commentario ad Regulam Sancti Benedicti pag. 897. censuit, Basilium ipsum ex utraque Regula sua, breuiori et fusiori, tertiam conflasse, quam Rufinus latinam reddiderit. Non alius tamen quam Rufinus et conflauit, et latinam reddidit. Eius interpretatio ordinem regularum, quem Basiliane preseferunt, neutiquam seruat, sepe enim Rufinus non tam interpretem, quam paraphrasten agit, multis etiam de suo intextis, ut censet Heftenus lib. II. Tract. I. Disquisit. IX. Hinc factum est, ut quotiescumque Basiliane regule segmenta recitantur in Anianensi Concordia, in qua Sancti  Benedicti Regula cum aliorum Patrum XXu. Regulis committitur; toties Menardus eadem segmenta ad utranque Basilii Regulam, et ad interpretationem Rufini summa diligentia exegerit, unde liquido apparet, dubitari non posse, quin Anianensis in sua Concordia Rufini interpretatione usus fuerit, quod Menardus precipue prodit ad cap. III. § 3. pag. 115. Benedictus Anianensis quo promptius hec Rufini interpretatio pateret, eam suo Codici Regularum inseruit. Hunc Fabius Chisius apud Ubios Apostolice Sedis Apocrisiarius, et postea summus Pontifex Alexander uII. iussu uiri, seculorum memorie dignissimi, Francisci Cardinalis Barberini senioris ex membranis Coloniensibus descriptum A. D. 1643. misit ad Lucam Holstenium, cuius tandem cura prodiit Rome apud uitalem Mascardum A. D. 1661 in 4o, et mox Parisiis apud Ludouicum Billaine A. D. 1663. in 4o. Eandem Regulam, a Rufino in Italia uulgatam Sancti Benedicti euo antonomastice dictam fuisse Regulam Sancti Basilii notat Heftenus, tum  quod eius summa, teste Rufino, in Oriente obseruaretur, tum quod, ipso interprete, non sine magno omnium plausu, Occidentali Ecclesie primum innotuisset, in plerisque etiam monasteriis usu deinde recepta, quemadmodum illam statim sua cura receptum iri, Urseius Rufino spoponderat. uiros sanctissimos hanc pre oculis habuisse constat; non solum enim Magnus Benedictus eam perfamiliarem habuit, discipulisque suis commendauit cap. LXXIII. sue Regule, ubi plurima ex hac Rufiniana mutuatum nos docet Anianensis Concordia; Sed Gregorius Turonensis in Historia Francorum lib. X. cap. XXIX. testatur celebratam in Monasteriis a Sancto Aredio institutis. Eam laudat Anonymus in uita Sancti Eugendi, qui floruit initio seculi uI. in Actis Sanctorum Ordinis Benedictini Seculo I. pag. 576. ubi etiam pag. 253. alius auctor scribit, Sanctum Droctoueum ad Basilianam Regulam a Beato Germano informatum. Seculo uII. Sanctum Filibertum hanc  ipsam lectione assidua frequentasse, testis est auctor eius uite in Seculo II. pag. 819. Ex ea Smaragdus testimonia profert in Commentario ad Regulam Sancti Benedicti, eandemque memorat Innocentius II. Summus Pontifex apud Gratianum Caussa XuIII. Quest. II. cap. XXuI. Ad hec auctor prefationis in opera G. L. Sancti Basilii Parisiis impressa apud Michelem Sonnium A. D. 1617. in folio sic loquitur de Regula, quam Rufinus expressit: exstat etiam asceticorum librorum epitome uel certe Regularum fusius expositarum, quam latinitate donauit Rufinus Aquileiensis, ac librum de Institutis monachorum appellauit, eaque Colonie una cum ceteris Rufini operibus seorsim edetur, presertim quum ordinem Regularum non seruet, quem Basilii opera pre se ferunt. Isthec editio Coloniensis nunquam uisa est. Fronto Duceus ibidem tomo II. pagina 28. col. 2. in notis ad Regulam fusius disputatam, inseruit emendationes latine uersionis Rufini ex duobus Mss. codicibus Puteanis.  Rufinianam Regulam primus typis uulgauit Iohannes Franciscus Brixianus monachus Congregationis Sancte Iustine in libro cui titulus: Quatuor primum approbate religiosis quibusque uiuendi regule. uenetiis apud Lucam Antonium Iunctam A. D. 1500. in 4o. Hanc editionem postea renouatam uidimus Parisiis apud Iohannem Petit 1519. in 4o. ubi tamen qui in codicibus Mss. est Urseius, mendose appellatur Ursarius, fortasse Ursacius dicendus. Monachus Brixianus adnotauit in fine, hanc regulam in suo fonte apud Grecos ampliorem, et in ordine accuratiorem haberi, eamque se cum aliis eiusdem Basilii diuersis tractatibus, Rufino interprete, propediem Latinis donaturum. Addamus testimonium Damiani de Sancta Maria in prefatione operum Sancti Basilii Grece editorum uenetiis apud Stephanum de Sabio A. D. 1535. in-folio, ubi Casparem Contarenum Cardinalem alloquens, Regulam a Rufino translatam, fragmenta, et diminutum libellum appellat. Cum epistola  ad Urseium accessit operibus Sancti Basilii pag. 337. Colonie apud Eucarium Ceruicornum latine editis A. D. 1531. in folio, ex interpretationibus Io. Argyropili, Georgii Trapezuntii et Raphelis uolaterrani. Accessit etiam Regule Sancti Benedicti, Commentario illustrate per Iohannem Cardinalem a Turrecremata pag. 537. editionis Coloniensis apud Geruinum Calenium A. D. 1575. in folio. Prosper Stellartius in libro, cui titulus: Fundamina et regule omnium ordinum, edito Duaci per Balthassarem Bellerum A. D. 1626, in 4o. pag. 138. aliam Basilii regulam attulit. Sed Lucas Holstenius in epistola MS. ad Fabium Chisium die uI. Iunii A. D. 1643. exarata testatur, germanam ueramque Rufini interpretationem pre ceteris eam se reperisse, que laudatur in Concordia Benedicti Anianensis, cuius Codici Regularum seorsum inseritur. Hinc ad membranas Colonienses, olim ex autographo Sancti Maximini Treuirensis descriptas, ubi Rufiniana Regula  primo loco legebatur, adamussim expressam Holstenius uulgauit in tom. I. Codicis Regularum: Statuta monachorum Sancti Basilii Episcopi Cesariensis inscribitur in peruetusto codice membraneo Bibliothece Sancte Crucis in Hierusalem in folio pag. 177. una cum prologo Sancti Rufini presbyteri ad Ursacium. Carolus Cointius in Annalibus Ecclesiasticis Francorum tomo uI. A. D. 821. § 28. agens de Holstenii Regularum codice, labitur, putans, Chisium, nonnisi, postquam ad pontificatum adscendisset, apographum suum, olim Colonie descriptum, cum Holstenio communicauisse. Illud enim iamdudum, scilicet A. D. 1643. communicauerat, ut nos ex ipsis Holstenii epistolis hac de re ad Chisium scriptis collegimus. Regulam Basilianam a Rufino explicatam, et in Galliis ante A. D. 651. quo S. Gislenus Atheniensis in Belgio sibi Sedem elegit, usu receptam, illuc fortasse pertulit S. Maurus, Magni Benedicti discipulus, et S. Aredio equalis, ut monet Cointius in tom. III. A. D. 651. § 7. qui etiam mox  accuratam et egregiam profecto analysin eiusdem Regule exhibet, unde nobis uir doctissimus per singula eundi laborem ademit. Hec de primo Opere, quod a Rufino, in Italiam reuerso, scriptum comperimus. Sed Macarius ad alias lucubrationes denuo nos uocat. Apud Gratianum hec Basilii Regula, instituta monachorum dicta, ex Rufini interpretatione laudatur 26. Q. uII. cap. ufll. Item Dist. II. cap. I. de Penit. Nunc de Pamphili Apologia pro Origene agamus.

u. Eam Rufinus in Macarii nomine comparere uoluit. Sed quia Origenem eiusque studiosos male audire nouerat, inuidiam ab se amoliri conatus est proemio ad Macarium, uirum desideriorum, ut semel et iterum uocat, nempe alterum Danielem. Non diffitetur quin sibi res ipsa offensam maximam comparet eorum, qui se lesos putant ab eo, qui de Origene non aliquid male senserit. Et quamquam non suam de eo sententiam, sed Sancti martyris Pamphili  Macario sciscitanti explicaret, ait tamen, se non ambigere, futuros, qui et in eo lesos se putent, si aliquid pro eo et alieno sermone proferat. Ipsos tamen deprecari se ait, nichil presumpto uel preiudicato animo agere; sed quoniam ad iudicium Dei uenturi sumus, non refugiant scire quod uerum est, ne forte ignorantes delinquant, considerantes, quia falsis criminationibus percutere fratrum infirmorum conscientias, in Christum peccare est. Et ideo  non accommodent criminatoribus aurem suam, nec ab alio discant alterius fidem, maxime quum coram experiri sit copia, et oris sui confessio, quid uel qualiter unusquisque credat, ostendat. Sic enim scriptum est: quia corde creditur ad iustitiam, ore autem confessio fit ad salutem: et ex uerbis suis unusquisque iustificabitur, et ex uerbis suis condemnabitur. Hec prefatus, et lectore in iis, que Origeni contraria apud illum inueniuntur, misso ad breuem Assertionem, ut uocat, de Adulteratione librorum Origenis  quam Sancti Pamphili Apologie statim subiecit, Fidei sue tesseram profert, contra precipuas hereses Origeni impactas, omnino pugnantem.

1. Se credere profitetur, quod Sancta Trinitas ceterna sit et unius nature, uniusque uirtutis atque substantie.

2. Quod Filius Dei in nouissimo tempore homo factus est, et pro peccatis nostris passus est: et in ea ipsa carne, in qua passus est, resurrexit a mortuis; propter quod et resurrectionis spem humano generi tribuit.

3. Carnis  resurrectionem non per aliquas prestigias, sicut nonnulli calumniantur, dicimus; sed hanc ipsam carnem, in qua nunc uiuimus, resurrecturam credimus, non aliam pro alia, nec corpus aliud, quam huius carnis dicimus. Siue ergo corpus resurrecturum dicimus, secundum Apostolum dicimus; hoc enim nomine usus est ille; siue carnem dicimus, secundum traditionem symboli confitemur. Stulta enim adinuentio calumnie est, corpus humanum aliud putare  esse quam carnem. Siue ergo caro secundum communem fidem, siue corpus secundum Apostolum, dicitur quod resurget, ita credendum est, sicut Apostolus definiuit; quia quod resurget in uirtute, resurget et in gloria, et incorruptibile resurget et spirituale corpus, quia corruptio incorruptionem non possidebit. Saluis ergo his prerogatiuis futuri corporis uel carnis, resurrectio carnis credenda est integre atque perfecte, ut et natura carnis eadem seruetur, et incorruptione spiritualis corporis status et gloria non infringatur, sic enim scriptum est. Sic de Fide sua Rufinus circa Trinitatem, Incarnationem, et corporum Resurrectionem, quibus nullam difficultatem iure moueri posse consentit Tillemontius tomo XII. pag. 206. Rufinus omnia his uerbis claudit. Hec in Hierosolymis in Ecclesia Dei a Sancto Sacerdote eius Iohanne predicantur. Hec nos cum ipso dicimus et tenemus. Post emissam hoc pacto Fidei sue regulam, eorum, qui contra credunt, communionem damnat, secum  uero sentientibus pacem adprecatur: siquis, preter hec uel credit, uel docet, uel a nobis aliter credi, quam exposuimus, putat, anathema sit. Nostre ergo Fidei documentum siquis habere uult, habeat ex his. Si quidem aut legimus, aut huius fidei nostre facimus rationem, secundum Apostolum probantes omnia, quod bonum est tenentes, ab omni specie mala nos abstinentes. Et si qui hanc regulam sequuntur, pax super illos, et super Isrel Dei, amen.

uI. His peractis subsequitur Apologia Pamphili martyris pro Origene, interprete Rufino, quemadmodum in editionibus uulgatis inscribitur, quanquam ea primum dumtaxat librum, et loca nonnulla ex illis sex libris separatim decerpta continet, quibus Pamphili Apologiam constitisse proditum est. Martyr inuictus eam Cesaree Palestine, in carcere clausus cum aliis Fidei Confessoribus scripsit, ut Eusebius, Pamphili in eodem carcere socius, testatur in libro de Martyribus Palestine cap. XI. et Photius cod. CXuIII. cuius hec sunt uerba: Lecti  sunt Pamphili martyris et Eusebii pro Origene libri sex; quorum QUINQUE sunt a Pamphilo in carcere, presente etiam Eusebio, elaborati. SEXTUS uero postquam iam martyr ferro, priuatus uita, ad unice desideratum Deum migrarat, ab Eusebio est absolutus. Photius totum opus recenset, perinde ac utrunque auctorem haberet, utiturque uerbis in multitudinis numero usurpatis, aiunt, addunt, commemorant, etc. In fine iterum scribit: Origenis autem Apologiam, ut diximus, Pamphilus et Eusebius, communi carcere inclusi, conscripserunt. Uterque operas contulit in condenda huiusmodi Apologia, quam opido elaboratam et longam fuisse, discimus ex Eusebio in Hist. Ecclesiastica lib. uI. cap. XXXu. et ex Socrate lib. III. cap. uII. ac etiam ex ipso Photio, qui nono Christi seculo totam legit. Iidem auctores nos docent, quinque priores libros non ab uno Eusebio, sed a Pamphilo simul et Eusebio, sextum ab uno  Eusebio post Pamphilum martyrio coronatum, compositos. Hinc factum, ut quinque priores libri modo Pamphilo, modo Eusebio indiscriminatim tribuerentur, sextus unum semper Eusebium auctorem pretulerit: primo tamen unum Pamphilum, non etiam Eusebium auctorem habente, ut postea constabit. Uniuersi operis argumentum fuit defensio Origenis a multis criminationibus, quibus eius doctrina impetebatur; nonnulli enim Origenianis scriptis intelligendis impares, alii mentis prauitate, multi etiam sinistro affectu prerepti, in Origenem ferebantur, ita ut etiam sacrarum literarum studiosos, Origeniana Opera lectifantes pro hereticis conclamarent, quanquam alias innocentie et pietatis laude conspicuos. Plurimi insuper damnatores Origenis non solum quicquam ex eius operibus nunquam legerant, sed linguam Grecam, qua Origenes scripserat, penitus ignorabant. Nec deerant qui quum ex eius lucubrationibus, omnem, qua pollebant, eruditionem hausissent, ne id ceteri animaduerterent, doctrinam,  auctoremque simul uerbo et scripto execrabantur. Sic Pamphilus in Apologia sua, quam, ut Photius testatur, Confessoribus ad metalla Palestine damnatis, direxit; propterea quod rumoribus et maledictis in Origenem excitatis faciles aures adcommodare uiderentur. Constat porro tota propemodum locis integris et testimoniis Origenis preter exordium, quod est ueluti epistola ad Confessores iam memoratos. Hec in antecessum; de his enim infra sermo adhuc recurret. In hac Pamphili Apologia memoratur liber Origenis de Oratione, qui tandem Grece prodiit Oxonii e theatro Sheldoniano A. D. 1685. in-12o.

uII. Rufinus translationi Apologie S. Pamphili a se absolute, dissertationem adiunxit, quam in prologo breuissimum libellum uocat, estque eiusdem Apologie pars, ab uno Rufino tamen composita, et Macario pariter nuncupata. In hac Rufinus ea, que in Origenianis libris Pamphili Apologie contraria  inueniuntur, ab hereticis fuisse corrupta, uariis argumentis ostendit. Rufinus istud opusculum de Adulteratione librorum Origenis, in duas partes secuit. In prima ostendere nititur eius libros ab Hereticis fuisse corruptos. Hanc in rem exempla utriusque Clementis, Romani et Alexandrini producit, et Dionysii pariter Alexandrini, quorum scripta eandem aleam subierant. In altera parte Origenem ipsum etiamnum superstitem, in literis suis de corruptione operum suorum, conquestum pertendit. Harum etiam literarum partem adducit, precipue quam scripsit ad Alexandrinos contra eos, qui libros eius, adhuc eo uiuente, adulterauerunt. Ad hec obseruat, nonnullis Patribus Latinis et Grecis idem illud infortunium accidisse. His expositis, hec addit: Si ergo et Origenes talia ab hereticis et maleuolis, se esse perpessum, in epistola sua, propria uoce conqueritur, et multis aliis catholicis uiris tam uiuis, quam defunctis eadem acciderunt, similesque fraudes scriptis eorum probantur illate; que tandem animi obstinatio  est, in equali caussa non equali uti uenia; sed ex eisdem accidentibus, aliis excusationis reuerentiam, aliis infamiam criminationis intendere? Ita Rufinus, qui neque illud silet, acerrimos Origenis hostes, Origenis esse plagiarios, hoc scilicet pacto satis cauisse ratos, ne sua furta detegerentur: Quin potius  aperienda est hoc in loco ueritas latens, non enim possibile est tam iniquo iudicio uti quemquam hominum, ut de causa equali non equaliter sentiat. Sed quod auctores obtrectationum eius hi sunt, qui uel in ecclesia disputare latius solent, uel etiam libros scribere, qui totum de Origene uel loquuntur uel scribunt. Ne ergo plures ipsorum furta cognoscant, qui utique, si ingrati in magistrum non essent, nequaquam criminosi uiderentur, neque simpliciores quosque ab eius lectione deterrerent. His tangere uoluit Hieronymum, ut recte monuit Gryneus in tomo I. operum Origenis pag. 781. editionis, quam postea memorabo.  Ea, que sequuntur, Epiphanium carpunt, quanquam Hieronymus lib. II. Apologie pag. 417. utraque contra unum Epiphanium ab Rufino prodita interpretatur: Denique quidam ex ipsis, qui, se, uelui euangelizandi necessitatem per omnes gentes et per omnes linguas, habere putat de Origene male loquens, sex millia librorum eius se legisse, quamplurima fratrum multitudine audiente, confessus est, qui si utique, ut ipse dicere solet, pro cognoscendis malis eius, ipsos legebat, sufficere poterant ei decem libri ad cognoscendum, aut uiginti certe uel quamplurimum triginta. Sex milia autem libros legere, non iam uelle cognoscere est, sed totam pene uitam suam disciplinis eius et studiis dedere. Quomodo ergo merito iste audiendus est, quum eos culpat, qui instructionis sue caussa perpauca eius, salua fidei regula, atque integra pietate legerunt? Hoc loco perspicuum est, a Rufino Epiphanium carpi, de quo sic Hieronymus in lib. II. Apologie in Rufinum pag. 405. Ne me mittas ad sex millia librorum eius  quos legisse beatum  Papam Epiphanium criminaris. Rursus lib. III. pag. 461. hic est ille delirus senex, qui sex mille Origenis libros, te presente, cantauit: qui omnium gentium linguis predicationem sibi contra Origenem iniunctam putat, qui ideo eum legi prohibet, ne alii eius furta cognoscant. In epist. XXXIX. alias LXII. pag. 337, ad Theophilum, arguit Iohannem Hierosolymitanum, quod Epiphanio obiecerit, sex millia librorum Origenis ab eodem perlecta: Sex mille Origenis tomos non poterat quisquam legere, quos ille non scripsit, faciliusque credo testem huius sermonis, quam auctorem esse mentitum. Hieronymus tamen epist. XLI. alias LXu. ad Pammachium et Oceanum pag. 346. de libris ab Origene scriptis hec habet: Mille et eo amplius tractatus, quos in Ecclesia loquutus, edidit. Innumerabiles preterea commentarios, quos ipse appellat tomos, et quos nunc pretereo, ne uidear operum eius indicem texere. Quis nostrum tanta potest legere, quanta ille conscripsit? Petro Halloixio in Origene  defenso lib. Iu. pag. 334 haudquaquam incredibile uidetur, eum sex millia librorum scripsisse, modo recenseantur singule Homilie, parui tractatus, dialogi, epistole, Apologie, non autem libri grandiores, ut nunc uulgo intelligimus; quum Theodorus Mopsuestenus supra decem millia librorum scripsisse tradatur apud Pelagium II. Pontificem in epistola ad Eliam Aquileiensem, et etiam apud Facundum Hermianensem lib. uIII, cap. I. Quid quod ipsemet Epiphanius, qui Heresi 64. scripta Origenis infinita fuisse testatur, postea §. LXIII. illum sex millia librorum scripsisse affirmauit? Concinit auctor epitaphii Origenis, peruetustus, quod postmodum proferemus; ait enim, Origenem tot libros scripsisse, quot hominibus legio constat. Eam sex millibus peditum, et sexcentis equitibus constitisse exploratum est. Dissertationem suam his deinde uerbis claudit Rufinus: Sufficere hec ad ostendendum qualiter de Origenis libris sentiendum sit, puto; quod omnis qui non contentionis, sed ueritatis studium gerit, facile his  tam euidentibus assertionibus adquiescat. Quod si quis in contentione sua permaneat; nos talem consuetudinem non habemus; definitum enim est apud nos, si quando eum  legimus, secundum Sancti Apostoli commonitionem, tenere que bona sunt, si quid autem inuentum fuerit in his, quod cum Fide Catholica non consonat, hoc et ab hereticis suspicamur insertum, et tam ab illius sensu, quam a nostra Fide dicimus alienum: in quo etiamsi fallimur, nichil, ut opinor, periculi huiusmodi errore incurrimus: nam et ipsi, Deo iuuante, permanemus illesi uitando ea, que suspecta habemus et improbamus. Et accusatores Fratrum non inueniemur apud Deum, quia Diaboli proprium esse hoc opus dicitur accusandi fratres; unde et Diabolus a criminando nomen accepit. Simul et maledicorum sententiam, que a regno Dei separat eos, qui tales sunt, declinamus. Sic Rufinus.




CAPUT II.


I. Rufinus latine uertit priores libros duos Origenis de Principiis. II. Eiusdem uersionis conspectus. III. Totius operis idea. Iu. Benedictiones Patriarcharum Pontio Paulino duobus libris explanat. u. Rufini et Paulini hac de re epistole amebee. uI. Editiones et codices librorum de Benedictionibus Patriarcharum. uII. Rufinus libri tertii et quarti Origenis de Principiis uersionem absoluit.

I. Macarius scriptorum Orientalium maxime auidus, quum in Sancti Pamphili Apologia libros de Principiis identidem memorari obseruasset, ab Rufino flagitauit, ut eos Romanis auribus adcommodaret. Quocirca Rufinus in his quoque Macario obsequuturus, latinos fecit libros Iu. Origenis de Principiis, siue de Potestatibus, ut dici posse in prologo existimauit. Hanc tamen uersionem uno tenore haudquaquam absoluit: sed postquam proemium duosque priores libros latio donasset, amicorum impulsu  in aliis conscribendis operam posuit, ut postea dicemus. Hec Rufiniana translatio, tota quanta est, prostat inter uaria opera Origenis, studio Constantii Hierothei Canonici regularis Sancti Saluatoris, latine edita uenetiis apud Lazarum Soardum A. D. 1514. in folio, unde eam cum ceteris, ut uidetur, Erasmus traxit in suum priorem tomum Origenis Operum, quorum latine editioni immortuus, eam absoluendam reliquit Beato Rhenano Basilee apud Frobenium A. D. 1536. duobus tomis in folio. Hec editio auctior lucem adspexit Basilee similiter apud Frobenium A. D 1551. et postmodum A. D. 1557. uariis operibus locupletata, que Laurentius Humfridus aliique in latinum sermonem transtulerant. Inde sublatis erroribus, et passim additis notulis iterum exprimendam curauit Io. Iacobus Gryneus Basilee apud Eusebium Episcopium A. D. 1571. in folio. Hec editio primis quatuor prestat. Hierotheus in premio suarum Castigationum, quas Antonio  Contareno Patriarche uenetiarum nuncupatas, libris Periarchon preposuit, hanc de toto uolumine sententiam pronunciauit: In eo uelut enchiridio, principia Christiane Religionis contulit; de omnibus precipuis, de Deo, de Patre uidelicet, Filio, ac Spiritu Sancto, de diuinis mentibus, de mundo, de anima, et de aliis disputatur: quibus tractandis his contigit obscuriorem sententiam fieri, uel quod materia ea sit, ut ait Rufinus, in qua toto tempore uite sue desudantes philosophi, inuenerunt nichil; uel illud Horatianum euenit: Breuis esse laboro, obscurus fio.

II. Perspicuum est, inter omnia opera Adamantii, notissimum fuisse hoc de Principiis, ut notat Petrus Daniel Huetius in Origenianis lib. III. cap. III. sect. I. § 2. pag. 266. In illo enim Origenes principia credendorum in religione stabilire conatur. Sed omnium una fuit sententia, hos libros summa obscuritate et difficultate laborare. Rufinus ipse, preco alias Origenis, hoc sincere profitetur subsequentibus uerbis in prologo ad Macarium: Sunt reuera alias et obscurissimi  et difficillimi: de rebus enim ibi talibus disputat, in quibus philosophi omni sua etate consumta, inuenire potuerunt nichil. Hic uero noster quantum potuit, id egit, ut Creatoris fidem, et creaturarum rationem, quam illi ad impietatem traxerant, ad pietatem conuerteret. Sed illud est auditu molestius, omnes posteriorum seculorum hereticos ex hoc eodem uolumine, Grece tamen scripto, contra ueritatem arma sumsisse. Nimirum Origenes in hoc opere humanas rationes et philosophiam Platonicam magis, quam uerbi Dei scripti et traditi auctoritatem sequutus, tentare potius fortasse uoluit, quousque posset hac methodo perueniri, quam exprimere quid ipse uere sentiret. Quare hostes Origenis in libris Periarchon arguendis potissimum insudarunt: eosdemque Pamphilus martyr in Apologia sepenumero appellat, propterea quod Origenis aduersarii in hos unos potissimum accusandos incumberent. De Didymi in  eos Commentariis postmodum loquar. Eusebius lib. uI. Hist. Eccles. cap. XXIu. eos testatur Alexandrie fuisse conscriptos, nimirum ante A. D. 231. Quid speciatim ipsi contineant, breuiter adnotat Photius cod. CuIII. Rufinus Hieronymusque certatim latinos reddiderunt; Hieronymi tamen translatio iamdudum interiit, neque Grecus codex amplius reperitur, saltem in bibliothecis Europe. Quare nobis standum est uersioni latine, cuius auctor Rufinus in prologo ad Macarium fatetur, se precipue cauisse, ne ea, que in libris Origenis discrepantia inueniuntur atque contraria, proferret, ratus, hec eadem non ab Origene scripta, sed ab hereticis superaddita, quemadmodum se abunde ostendisse arbitratur et in Apologetico Pamphili, et in suo libello de Adulteratione librorum Origenis. Hinc ait: Sicubi ergo nos in libris eius aliquid contra id inuenimus, quod ab ipso in ceteris locis pie de Trinitate fuerat definitum, uelut adulteratum hoc, et alienum, aut pre  termisimus, aut secundum eam regulam protulimus, quam ab ipso frequenter inuenimus affirmat am. Greci codicis loca, ab antiquis auctoribus recitata, in Rufini uersione desiderari animaduertit Huetius. Illud maxima admiratione dignum Tillemontio uidetur in tomo III. pag. 578. edit. II. Hieronymum, Origenis palam iam factum acerrimum hostem, adhuc tamen in epist. LI. alias CLIII  pro solutione cuiusdam grauis et precipue questionis, Paulinum Nolanum misisse ad libros Periarchon, quos nuper, inquit, Pammachio nostro iubente, interpretatus sum. Rufinus in Prologo ait, se in hoc studio uertendi libros Origenis, sequi exemplum Hieronymi, qui multa opera Adamantii, ornate magnificeque prefatus, transtulerat in latinum, in quibus quum aliquanta offendicula inueniantur in Greco, ita elimauit omnia interpretando atque purgauit, ut nichil illis, quod a Fide nostra discrepet, latinus lector inueniat. Sed alia ibidem expressa, pretereunda non sunt: Nos ergo, inquit Rufinus, rem ab illo quidem   ceptam sequimur et probatam; sed non equis eloquentie uiribus, tanti uiri ornare possumus dicta; unde uereor, ne uitio meo illud accidat, ut is uir, quem ille alterum post Apostolos Ecclesie doctorem, scientie ac sapientie merito comprobauit, inopia sermonis nostri longe esse inferior uideatur. Post hec prologum claudit sue translationis, exscriptorem lectoremque obtestatus in conspectu Dei Patris, et Filii, et Spiritus Sancti, per futuri regni fidem, per resurrectionis ex mortuis sacramentum, per illum, qui preparatus est Diabolo et Angelis eius, ignem, sic non illum locum eterna hereditate possideat, ubi est fletus et stridor dentium, et ubi ignis eorum non extinguetur, et uermis eorum non morietur, ne addat aliquid, nec auferat nec immutet; sed conferat cum exemplaribus unde conscripserat et emendet ad literam, et distingual, et inemendatum uel indistinctum codicem non habeat, ne sensuum difficultas, si distinctus codex non sit, maiores obscuritates legentibus generet. Rufinus  huiuscemodi uerborum sententiis non sane fortuito prolatis diluere uoluit precipua et omnium pessima dogmata, de quibus Origenes accusabatur. Id Tillemontius optime adnotat tom. XII. pag. 211. Hec Rufinus diebus Quadragesime scribebat in monasterio Pineti A. D. 398. quod testatur in prefatiuncula libri III. Periarchon, in qua Macarium sic alloquitur pag. 711. tomi I. operum Origenis editionis Grynei: Qui legis, memor esto mei in tuis sanctis orationibus, ut et nos effici mereamur emulatores Spiritus. Superiores duos Periarchon libellos, te non solum insistente, uerum etiam cogente, diebus Quadragesime interpretatus sum. Sed quoniam illis diebus etiam tu, religiose frater Macari, et uicinius monebas, et amplius uacabas, etiam ego amplius operabar. Duos postea reliquos libros tardius absoluit, quia Romam, et quidem in extremam urbis partem Macarius, a quo urgebatur, post pasca secesserat, quod eo anno 398, contigit die 18 Aprilis Cyclo  solis 15. lune 19. littera Dominicali C: Rufinus in epistola ad Paulinum Nolanum, que in uulgatis editionibus preit librum II. de Benedictionibus Patriarcharum, idipsum his uerbis adstruit: Quia autem Quadragesime diebus in monasterio Pineti positus hec scripsi ad te. In prefatione ad librum I. luculenter affirmat, se Paulino gratificaturum, in eodem cenobio illud opus eo tempore conscripsisse, quo Origeni transferendo operam dabat: Quantum ergo uel mediocritas intelligentie nostre ualet, uel tempus indulget, uel hi sinunt, qui rescripta ad Origenem perurgent, quanta, res tanta pati potuit, breuitate, pro eo amore, quo confidere nos tibi de omnibus iubes, sine preiudicio eorum, qui melius aliquid sentire possunt, quid nobis de hoc interim Capitulo uideatur exprimimus, nempe de cap. XLIX. libri Geneseos; ubi Iacob, siue Isrel Patriarcha, de singulis filiorum uentura predicit, que Paulinus sibi a Rufino explicari postulauerat.

III. Origenes in prefatione librorum Periarchon economiam totius operis delineauit, se dicturum affirmans  de Deo Patre, Filio et Spiritu Sancto, de Anima, de Diabolis, de Mundo, de Scriptura Sacra, de Angelis, deque Celestibus, an sint animata. In lib. I. agit de Deo incorporeo, de Christo eiusque nominibus, de Spiritu Sancto, de animabus rationalibus, deque angelis. In libro II. persequitur argumentum de Mundo, de natura corporea, de Deo, de incarnatione, de Spiritu Sancto, de animabus hominum pecudumque, de angelis et anima Christi, de resurrectione corporum, deque penis huius uite et post uitam. In libro III. disceptat de libero arbitrio; de diabolis et peccatis, de Sapientia Dei, de tentationibus, de mundi principio et fine, et de summo bono. In libro Iu. de sacris litteris, de ratione illas intelligendi, et de Trinitate. Erasmus que dura uidebantur, suis monitis ad oram positis, castigauit. Hierotheus uero suas ipse Castigationes premisit. Ante utrumque Didymus Alexandrinus in eosdem Origenis libros Commentaria apologetica scribere opus habuit, teste Socrate lib. Iu.  cap. XXu que Hieronymus lib. II. in Rufinum pag. 148. breues commentariolos adpellat. His precipue cecus ille Didymus in se odium multorum attraxit, unde posterioribus seculis una cum Origene proscriptus est in Synodo u. aliisque, ut ostendit Norisius in Dissertationis sue cap. uII. Errores Origeni impacti exstabant precipue in hoc opere de Principiis, quod fuit uelut isagoge, siue introductio ad Theologiam. Nobis, ut dixi, Grece scriptum non superest, Synopsim tamen recitat Photius cod. CuIII. tanquam operis, seculo nono, quo floruit, exstantis: eiusdemque fragmenta occurrunt cod. CCXXXu, ad hec in Philocalia, et in Iustiniani Imperatoris epistola apud Labbeum tomo u. Conciliorum pag. 672. Locum etiam ex codice MS. adfert Nicolaus Fullerus in Miscellaneis theologicis lib. Iu. cap. XIII. Uniuersum opus, a Rufino latine expressum, habemus, qui illud pro uirili correxit, declarans in utroque Prologo libri I. et III. se omnia sustulisse, que doctrine Ecclesie contraria  uidebantur. Nihilo tamen secius in eo legimus audaces quidem singularesque sententias, que quum ex traditione ecclesiastica educte non sint, generatim ab omnibus reiiciuntur, magna Origenis auctoritate nequaquam obstante. Is in hoc opere funditus euertenda suscepit ualentini, Marcionis, aliorumque hereticorum deliria, qui, ut caussam mali ostenderent, duo principia excogitauerunt, totidem animas, duplicisque, et inter se diuerse nature homines exstare commenti, unos reipsa bonos, alios reipsa malos. Origenes lib. I. cap. u. uI. et uIII. contra statuit, solum Deum, natura sua bonum et immutabilem esse, omnemque creaturam boni et mali capacem, mutationi obnoxiam. Rationalis creature imperfectionem, ut mali caussam, assignat. Eam sua libertate male utentem ex proprie originis perfectione, sua culpa decidere, ostendit. Subinde lib. III. cap. I. statuit pro fundamento liberum arbitrium, quod ratione et Scripturis solide comprobat, omnibus locis respondens, quibus  heretici abutuntur, ut illud euertant. Sed hoc errat quod lib. II. cap. I. et uIII. creaturarum inequalitatem pro effectu earum meriti accipit. Etenim ipso auctore lib. I. cap. uIII. et lib. II. cap. II. et uIII. Deus ante corpora quendam numerum equalium animarum creauit, que quum pro maiori parte peccassent, secundum peccatorum mensuram, qualitatemque, in uariis corporibus ad id creatis, ut easdem puniat, uelut carceribus includantur, ita ut ex spiritibus puris, Angelorum, Astrorum, atque hominum anime euadant; Origenes enim censet, Angelos anima et corpore subtilissimo constare, et pro suis quemque meritis uaria ministeria subire. Putat astra esse animata, pulchrosque carceres, spiritibus minus reis, quam ii sunt qui Mundum inferiorem colunt, destinatos. uideatur lib. I. cap. uII. lib. II. cap. uI. Primus omnium spirituum, qui ab initio caritate perfectiori adhesit Deo, meruit eidem coniungi excellentiori modo, nunquam imposterum auellendus: atque hec est anima Iesu Christi. Ceteri spiritus mutari possunt de bono  in malum et de malo in bonum ex lib. II. cap. III. Felicitas beatorum eos impeccabiles non efficit, ne illam sibimetipsis, potiusquam Deo tribuant. Ceterum Demonem ipsum aliquando inimicitiam Dei abiecturum, eiusque malam uoluntatem destructum iri, ut Deus sit totus in omnibus, tradit lib. I. cap. uI. Hoc tamen non euenturum nisi post longam seculorum seriem, quia post hunc alius erit Mundus, pluresque alii, quemadmodum plures ante fuerunt. Nullum enim fuit tempus sine Mundo, neque ullum erit unquam, ne Deus ociari uideatur. Hec lib. II. cap. I. III. u. et uI. Origenem ex Platonis philosophia, quam optime calluit, has opiniones hausisse discimus ex lib. II. cap. XXI. Certe ex eius Gorgia, Origenes inter cetera hoc speciosum principium didicerat, omnes penas esse medicinales, et pro fine habere correctionem illius, qui eas subit. Hoc quidem penis eternis adcommodatius Origenes censuit, ratus hoc pacto iustitiam Dei cum eius bonitate in concordiam facile redigi;  quod eruimus ex lib. Iu. cap. II. Nihil profert, quod sacre scripture testimonio aliquo confirmare non uideatur, tamen sepenumero in sensum uiolentum tracto. Tres scripture sensus optime distinguit, litteralem seu grammaticum, figuratum seu allegoricum, anagogicum seu mysticum. Iudeorum et hereticorum errores ostendit, qui nimis secundum litteram expressiones figuratas acceperint, et etiam illorum, qui se ubique mysteria inuenire opinabantur. Sed in huiusmodi regularum applicatione sepenumero fallitur, dum sensui mystico nimis tribuit, et literalem nimis negligit. Hi sunt precipui errores Origenis, ita confirmati et fixi in opere de Principiis, ut eius corpus et formam constituant. uerum tamen est, ab Origene aliter hec non proponi, quam dubitanter, et ueluti opiniones, quas iudicio lectoris submittit. Primo exponit Fidem Ecclesie Catholice, quidque generatim illa doceat; de ceteris tanquam de opinionibus problematicis agit, circa quas suas cogitationes magna quadam modestia proponit. Hec una excusatio adduci potest sententiarum,  que, eius utique sunt. Ab his enim alie fuerunt quas ipse omnino damnauit, conquestus ab hereticis scripta sua corrupta fuisse, ut discimus ex epistola, quam Rufinus latinitate donauit. Sed tandem Origenis opera multis erroribus infecta permanserunt, tum illis, quos dubitanter ipsemet proposuerat, tum iis, quos heretici postea dolose inseruerunt. Utrique ob auctoris famam Sectatores plurimos nacti, seculis insequentibus magnos streptus in Ecclesia excitarunt.

Iu. Ex his, que superius dixi, patet, Rufinum in Pineto non solum libros Periarchon, sed et alios lucubrasse intra illud ipsum tempus, quo, Hierosolymis redux, in Romanis partibus moratus est, nimirum a uere anni 397. ad Autumnum anni insequentis 398. in cuius fine, scilicet die XXu. Nouembris obiit Siricius Pontifex. Ab hoc enim adhuc superstite, literis formatis, de more acceptis, Rufinus Roma discessit, ut  infra uidebimus. Scilicet ad Rufinum, religionis et doctrine fama percelebrem, uiris piis et eruditis undique confluentibus, ut scripturarum, et auctorum orientalium thesauros, ab eo secum communicatos, mirarentur, is Regule Sancti Basilii, Apologie Pamphili, sue Dissertationi de Adulteratione librorum Origenis, et libris Iu. Periarchon, superaddidit duos libros de Benedictionibus Patriarcharum, quos rogatu Pontit Paulini cognomento Nolani, nondum tamen episcopi, sed tantum presbyteri, confecit. Iampridem receptum est, ut uerba, que Iacob morti proximus cap. XLIX. Geneseos protulit duodecim filiis, totidem Tribuum auctoribus, quibus omnis Ebreus populus constabat, Benedictiones XII. Patriarcharum dicantur, quanquam, preter Rufinum, Ambrosius cap. II. de eodem argumento, et Theodoritus in Genesim cap. ultimo obseruent, eum titulum minime congruere ipsi orationi, per quam Iacob maledicit Ruben, Simeoni, ac Leui. Quamobrem prophetiam potius, quam benedictionem dicendam esse Ambrosius affirmat. Rufinus  ex Urbe epistolam, nunc deperditam, scripserat ad Paulinum. In ea ob nuncium ad se Concordia perlatum de obitu matris, ut infra clarius explicari uidebimus, se Rome in estu sollicitudinis, et in incerto morarum esse, amico Paulino indicauerat, illum etiam hortatus, ut Grecis litteris perdiscendis operam daret, quod Rufinus Clementis Romani Pontificis translationem, a Paulino digestam, non ualde probaret. Hec ex Paulini epist. XLuI. alias XLuII. qua Rufini litteras, quanquam breues, sibi magno refrigerio fuisse respondet, eiusque sollicitudine se affectum significat; sperare tamen illius presentia se denuo exhilarandum; Grecas litteras discere se non posse, nisi diutius Rufini consortio perfruatur, et pleniorem eius copiam habeat, ut illius opibus ditescat. Subinde epistole hunc finem imponit: In tempore sane, quo scripta hec scribebantur, cecidit sub oculis incidens, proposita lectione, Capitulum illud ex Genesi, quo Iudas a Iacob benedicitur  Et quia Dominus opportunissimam  hanc occasionem dederat, pulsare post tempus fores tui cordis placuit. Ergo, si me amas, immo quia multum amas, rogo, ut scribas mihi, ut intelligis ipsam Patriarcharum benedictionem: et si qua ipse scis in eis ardua sensu, et digna cognitione, scire me uelis. Specialiter tamen de Capitulo illo Geneseos  in quo ait, alligans ad uitem pullum suum, et ad cilicium pullum asine sue; quis suus is pullus sit, uel quis asine pullus? Et cur suus ad uitem, asine uero pullus ad cilicium alligetur? Ita Paulinus, qui eandem questionem sibi a Desiderio presbytero dudum propositam indicat epist. XLIII. alias XXXu. §. 3.

u. Quamuis Rufinus, ut dictum est, libris Periarchon uertendis Operam daret, paruit tamen amicissimo capiti, librumque primum Iacobei uaticinii de Benedictionibus Iude ad Paulinum direxit, epistola modestie et bone frugis plena eidem premissa; unde nonnulla huc transferam: Quanto magis, inquit, ego me tibi excuso et minus idoneum ad responsionem eorum, que sciscitaris, adfirmo, tanto tu instantius percontaris,  et difficiliora perquiris, ac uelut lenti bouis uitio deprehenso, cunctantes armos et retrorsum terga cedentia, stimulis pertinacioribus perfodis. Ait etiam de re ipsa: quod utique et otii et temporis non parum querit, et, ut fidelius dicam, quod, mentem Spiritu Sancto illuminatam deposcit. Notandum est porro, de se Rufinum, Christiano more, in scriptis suis, modeste admodum et demisse ubique sentire. Hoc uideo animaduersum etiam Tillemontio tom. XII. art. 84. pag. 210. Paulinus uixdum accepta Rufini explicatione, per Cerealem ex Urbe Nola Romam reuertentem rescripsit epistolam XLuII. alias XLuIII. in Pinetum ei delerendam. In hac postquam Rufinum rogasset, ne ex Italia remeaturus ad Orientem, eo inuisitato discederet; etiam postulat, ut Benedictionem XII. Patriarcharum, cuius  iam principium mihi, exposita circa personam Iude prophetia, triplici, ut iussum est, interpretatione conscriptis paginis, edidisti, per reliquos  filios distributam digneris exponere, ut ipse per te fiam conscius ueritatis, et magne gratie ac laudis auctorem habeam, si his  qui de me supra me  propter operis  consulendum me putauerunt, diuina potius et tuo spiritu, quam de meo sensu inepta, respondeam. Rufinus Quadragesime diebus ex Pineto ad Paulinum misit que postulauerat, nempe librum II. in Benedictiones reliquorum XI. Patriarcharum. Hoc totum opus memorat Gennadius in Catalogo his uerbis cap. XuII. disseruit  et benedictionem Iacob super Patriarchas triplici, idest historico, morali, et mystico sensu. At error supinus irrepsit in Isidori Catalogum cap. Iu. ubi hec leguntur: Paulinus presbyter explicuit in benedictionibus Patriarcharum triplici intelligentie genere, libellum satis succincta breuitate compositum. Cum Isidoro facit Honorius, de more illum exscribens lib. II. cap. CXuII. uiden, Paulino cuidam presbytero Opus tribui, quod Rufinus rogatu magni illius Pontii Meropii  Paulini, postea Nolani episcopi, scripserat? Idem Isidorus, cumque eo Aubertus Mireus in scholiis hunc Paulinum presbyterum cum eiusdem nominis diacono et notario Sancti Ambrosii Mediolanensis, improuide miscuerunt. Error, quoad opus Rufini, suboluit Casimiro Oudino in supplemento Bellarminiano pag. 61, et Tillemontio tom. XII, pag. 126. Auctor de XII. Scriptoribus, Isidoro et Hildefonso subiectus, ignorasse uidetur, quisnam esset Paulinus, ad quem Rufinus librum direxit, ait enim cap. u. Tyrannius Rufinus scripsit ad QUEMDAM Paulinum presbyterum de benedictionibus Patriarcharum, triplici intelligentia librum satis succinctum, et clara breuitate compositum. Mox Rufinum suggillat, quod sextam prophetiam de Dan non ad Antichristum, sed ad Dominum nostrum retulerit: hic autem, inquit, iuxta mysticum sensum ea que de Dan filio Iacob scripta sunt, non recte de Domino nostro interpretatur, dum procul dubio ad Antichristum eadem pertinere  sanctorum Patrum probat assertio. Sed quamuis hoc uaticinium a nonnullis, quos recenset, Benedictus Pererius tom. Iu. in Genesim cap. XLIX. de Antichristo accipiatur, certum est tamen in alias sententias a Patribus trahi, quorum octo Pererius adducit: alii enim de Samsone, alii etiam de Messia interpretantur.

uI. Hoc opus Rufini inuersum, confusum, nec tamen totum Constantius Hierotheus sub falso titulo Homilie XuII. in Genesim, proque fetu Adamantii, primus uulgauit cum Origenianis Operibus in Nouum Testamentum post Homilias in Psalmos fol. CIu. editionis uenete apud Lazarum Soardum A. D. 1516. Opus deinde suo Auctori restitutum, sed priori editione ignorata, Iohannes Heroldus inseruit Orthodoxographis Theologie sacrosancte tomo II. pag. 1423. unde huc transferam, que Heroldus de Codice, ex quo opus illud descripsit, initio prefatur, sunt enim lectu maxime digna: Georgius Pictorius, uir clarissimus apud Ensisheym medicus excellens, atque de literatura  uniuersali optime meritus, quum procul dubio nonnisi uel ingenii summis laboribus aut eris impensa insani, libellum hunc Rufini bibliothece sue, tanquam thesaurum parasset, qua est in literas bonas atque erga amicos humanitate, Domino Henrico Petri, iam sacrorum Auctorum bibliothecam edenti, etiam hunc libellum sponte obtulit: qui quidem Romanorum maiusculis literis, iis quidem, quibus Pandectas Florentinorum scriptas uidimus, sine distinctione ulla, ante mille ac plus annos, scriptus erat, uenerande antiquitatis gemma, mehercle pretiosa. Hunc uero, ut solet, temporis iniuria, incuriaque Barbarorum misere lacerauit, quippe quum de Benedictione Iude, mystica tractatur sententia, tres pagelle rescisse ac perdite desiderantur; quarta etsi supersit lacera, quo loco reponenda sit, uix potest diuinari. Erat proinde membranula tam tenera, ut teneriorem me uidisse affirmare non ausim: quod quidem tanto plus damni attulit  scripto. Equidem ipsum scriptorium atramentum acerbitate sua plures uersus erosos ac transparentes reddiderat, ut ex stigmatibus tantum legi possent, nisi si e regione in facie alterius pagine uersus uersui responderet, tunc utrinque maior instabat labor. Accedebat et hoc quod uel pluuia irrorante, qua olim adseruabatur, bibliothecam, uel dum huc atque illuc ad ostentationem ueteris monumenti perfertur, in marginibus totus madefactus fuerit liber, atque membranula tenerrima, quasi glutino concreta, quod ferme singula folia, non nisi lacerarentur, disiungi aut aperiri possent. Sed et hoc tedii deuorare uolui, ut qualis qualis oblatus esset, a me describeretur liber: qui quidem finem suum non habet, pauca tamen deesse suspicor. Adhortor itaque studiosos omnes; ut quod huic deest scripto, quacumque occasione in bibliothecis uenari uelint, ut tandem et integer theologisque minus mancus offerri possit. Idem opus in suis Monumentis Sanctorum Patrum Orthodoxographis, Heroldo tamen exscripto, nec nominato, comparere iussit Iohannes Iacobus Gryneus  Basilee apud Henricum Petri A. D. 1569. tom. II. pag. 1065. Iterumque, sed prioribus editionibus pariter ignoratis, edidit Laurentius de la Barre cum aliis Rufini lucubrationibus Parisiis apud Michelem Sonnium A. D. 1580. in folio, suppletis editionibus Heroldi et Grynei. Sed peculiari animaduersione dignum est, Barreum non solum, quasi nunquam antea uulgatam edidisse Rufini epistolam seu prefationem libri I. ad Paulinum Nolanum, quam tamen Heroldus et Gryneus pridem ediderant; sed in eius extremis duabus lineis lacunam eandem reliquisse, que exstat in Heroldi, Gryneique editionibus, ubi statim in calce Rufiniane epistole post uerbum probabuntur, lacune indicio relicto, subsequitur uox mutila . . . .mis ceteris, in margine uero hec adnotantur: hic desunt nonnulla. Barreus ait, se Rufiniana scripta eruisse ex reliquiis uenerabilis monasterii Montis Dei. Consonat uetustissimus codex Cesareus mille et ducentis abhinc annis literis maiusculis  et absque singularum uocum distinctione, exaratos, apud Lambecium in Commentariis de Bibliotheca Cesarea tom. II. pag. 800. Hic enim codex libros II. Rufini de Benedictionibus continet, una cum dua bus iam dictis Paulini et Rufini epistolis amebeis, non separatim, sed initio simul positis: quarum posteriori ad Paulinum uti est in Cesareo Codice, deest integrum folium, mox a fine post uerbum probabuntur. Folium uero, quod post lacunam a fine precedentis folii proxime subsequitur, incipit imperfecte uocis ultima syllaba . . . .mis ceteris, ut in aliis tribus editionibus iam adductis; unde lacune, in omnes postea codices diffuse, origo et antiquitas patet. Tantam codicis uetustatem frustra eleuare conatur Carolus Cesar Baudelotius in sua utilitate itinerum tom. II. pag. 127. edit. I. Ex his consequitur, merito explodi iudicium Francisci Sacchini, quem sub amici Romani nomine appellat Fronto Duceus in notis ad epist. 47. Paulini pag. 833. editionis Plantiniane A. D. 1622. in 8o. ubi a Sacchino censeri  ait, Paulini epistolas ad Rufinum non esse Paulini, quod stilus magis affectatus a quopiam ad similitudinem Paulini, quam genuinus ipsiusmet Paulini uideatur. Hec eadem habet Sacchinus in uita Sancti Paulini pag. 179. Sed enimuero huius censure fallaciam et leuitatem satis reuincunt iam memorati codices, ad Paulini etatem proxime accedentes, ita ut Cotelerius in iudicio de libris Recognitionum pag. 484. edit. II. fucum Duceanum passus, Paulini ep. XLuII. non esse indubie auctoritatis pronunciauerit. Sed Brunum audiamus id refellentem Dissert. I. de Epistolis S. Paulini §. 47. pag. 113. Non ea sum, inquit, perspicacitate, ut quid discriminis inter eum scilicet, et Paulini stilum, interesse mihi appareat: mihique facile persuaderem, non aliud de illis epistolis dubitandi nonnullis fuisse fundamentum, quam preconceptum in Rufinum odium. Quibusdam enim uidetur non potuisse innoxie amari, ex quo orta controuersia  Rufinum ab Hieronymo abalienauit: cuius tamen caussa Augustini et Paulini in utrumque amicitia nullum passa est detrimentum. Sed ex supra allatis luce clarius, has epistolas a Paulino nostro ad Rufinum fuisse scriptas. Sic Brunus, cuius dicta nostris obseruationibus roborari uidemus. Sacchinum preterea nominatim refellit Tillemontius tom. XIu. pag. 710. Recensionem sui codicis post allatum specimen characteris, his uerbis claudit Lambecius: Opere pretium profecto facturus est, si quis prestantissimum hunc, et ueneranda uetustate sua admirandum codicem a capite usque ad calcem cum impressis editionibus accurate contulerit. Edmundus Martenius in Itinere I. litterario Parte II. pag. 138. testatur, in Abbatia Murbacensi in Alsatia alium superesse Rufini codicem de Benedictionibus XII. Patriarcharum, mille abhinc annis scriptum, quem utinam uir doctus cum editis contulisset. Quod tamen Martenius non fecit, hoc meo rogatu faciendum curauit Eminentissimus Cardinalis Firaus, quum esset Romane Sedis Apocrisarius  apud Heluetios, queque in codice Murbacensi lacunam antiquissimam in memoratis codicibus implent, hoc loco adscribam . . . . Probabuntur. Sed cum dicit: Non deficiet princeps ex Iuda, neque dux de femore eius, donec ueniat is, cui repositum est regnum, scilicet et in ipso gentes sperabunt. Quia donec ueniat is, cui repositum est, in quo gentes sperabunt, manifeste de Christo dicitur; cogimur sine dubio alium intelligere esse, quam Christum eum, de cuius semine dux non deficiet, donec Christus ueniat. Non enim conuenit illum Christum intelligi, de cuius semine dux non deficiet donec Christus ueniat, qui utique dux in aduentu Christi defecit. Et hoc ipsum indicio fuit, aduenisse eum, cui repositum est, id est Christum. Quedam referuntur ad Iudam, sicut in complurimis ceteris, etiam in hoc capitulo. In Chronico Centulensi apud Dacherium tom. Iu. Spicilegii pag. 482. edit. I. notatur fuisse A. D. 831. in Abbatia S. Ricarii Explanatio Rufini de XII Benedictionibus Patriarcharum  in uno uolumine. Hec dicenda occurrerunt in libros II. de Benedictionibus, quos Rufinus in monasterio Pineti tempore ipso Quadragesime expressit, quo Origeni uertendo studebat, ut superius abunde probatum est. Quare palam fit, nequaquam hoc contingere potuisse post A. D. 398. quia Rufinus ante finem eiusdem anni Aquileiam profectus, Romam inde non rediit ante A. D. 408. rumorque, ab eius uersione librorum Origenis excitatus, non quidem post, sed ante A. D. 400. primo percrebuit. Ergo Tillemontius labitur tom. XII. pag. 309, ubi Rufinum A. D. 410. Romam ex patria reuersum, opus de Benedictionibus adgressum fuisse arbitratur. Hoc postea tom. XIu. pag. 127. uir doctus prioris sententie oblitus A. D. 408. illigauit, quum tamen neutri, sed A. D. 398. uti diximus, illigari debeat.

uII. Nunc ad reliquos libros, tertium nimirum, et quartum Origenis Periarchon, nobis reuertendum est. Ex Rufini altera prefatione colligitur, duos priores libros, quos in Pineti monasterio conuerterat,  per alienas manus uolitasse, duobus reliquis nondum conuersis, superque illis rumores in interpretem surrexisse. Ipsa quoque prefatio nos docet, eosdem illos duos posteriores libros, ex interuallo, et serius quam priores, fuisse translatos: quo quidem interuallo Rufinus de Benedictionibus Patriarcharum, instante Paulino, disseruit. Hinc duobus iisdem posterioribus libris Periarchon, tanquam nouo operi, nouum prologum ad Macarium premisit, quem non premisisset, si una cum duobus prioribus, quibus prologum suum ante premiserat, eosdem uulgasset. Adponam uerba ipsa ad Macarium ex Rufini altera prefatione libri III. Periarchon; rem enim, de qua agimus, mirifice illustrant: Qui legis memor esto mei in tuis sanctis orationibus, ut et nos effici mereamur emulatores Spiritus. SUPERIORES DUOS Periarchon libellos, te non solum insistente, uerum etiam cogente,  DIEBUS QUADRAGESIMAE interpretatus sum. Sed quoniam illis diebus etiam tu, religiose frater Macari, et uicinius monebas, et amplius uacabas  etiam ego amplius operabar. Hos uero POSTERIORES DUOS TARDIUS explicuimus, dum ad nos extrema et ultima parte urbis rarior exactor accedis. Hec Rufinus de duobus posterioribus libris Periarchon. Rumores ob suam uersionem, in Urbe excitatos, mox ita describit: uerum si meministi quod in prefatiuncula priore commonui, quia indignaturi essent quidam, si nos audissent non aliquid mali loqui; continuo id arbitror persecutum probasti. Quod si in illo opere ita INFLAMMATI sunt hi, qui hominum linguas ad male loquendum excitant, demones, in quo nondum eorum secreta ad plenum nudauerat; quid in hoc futurum putas, in quo omnes eorum cecas et occultas uias, quibus humanis cordibus irrepunt, et animas infirmas ac fragiles decipiunt, reuelabit? uidebis illico perturbari omnia, seditiones moueri, clamores tota urbe diffundi, ad damnationem  uocari eum, qui euangelice lucerne lumine diabolice ignorantie tenebras fugare conatus est. uerum hec parui pendat qui cupit, salua Fidei Catholice regula, in diuinis eruditionibus exerceri. Illud autem necessario commoneo, quod sicut in PRIORIBUS LIBRIS fecimus etiam in istis obseruauimus, ne ea, que reliquis eius sententiis et nostre Fidei contraria uidebantur, interpretarer. Sed uelut inserta ea ab aliis, et adulterata preterirem. De creaturis uero rationalibus si quid noui duxisse uisus est, quia non in hoc est summa Fidei, scientie gratia et exercitii, cum forte nobis aduersum nonnullas hereses tali ordine necessario respondendum est; neque in his libellis, neque in superioribus dicta, repetere etiam in his posterioribus uoluit; et breuitatis gratia, aliqua ex his resecare commodum duxi. Postremo emulos suos carpens, rem ita concludit: Si quis tamen proficiendi et non obtrectandi studio hec leget, rectius faciet, si exponi sibi hec a peritioribus uelit; absurdum namque est petarum ficta carmina et  Comediarum ridiculas fabulas a Grammaticis exponi, et ea que de Deo, uel celestibus uirtutibus, ac de omni uniuersitate dicuntur, in quibus omnis uel paganorum philosophorum, uel hereticorum prauus error arguitur, sine magistro et explanatione aliquem posse discere. Et ita fit, ut res difficiles et obscuras malint homines per temeritatem et inscitiam condemnare, quam per diligentiam et studium discere. Huc usque Rufinus. Hec Periarchon interpretatio exstat in latinis Origenianorum operum editionibus, lib. u. cap. 2. §. I. memoratis. In Appendice uero tomi uIII. operum S. Augustini editionis noue libri II. de Incarnatione uerbi ad Ianuarium ex Rufiniano Origenis Opere collecti sunt. Io. Mabillonius in Analectis tom. II. pag. 665. testatur in ueterrimo codice Corbeiensi haberi libros Periarchon  quibus prefigitur Origenis epitaphium Mabillonio pag. 660. recitatum, et ab aliquo Origenis studioso confectum, quod nuper pro inedito exhibuit Edmundus Martene in itinere literario tom. II. pag. 185.  Id tale est:

Ille ego Origenes doctor uerissimus olim,
   Quem primum Fidei gratia clara dedit.
Si mihi credere uis, libros tot millia scripsi,
   Quot legio missos mittit in arma uiros.
Nulla meos unquam tetigit blasphemia sensus,
   Sed probus atque uigil, tutus ab hoste fui
Sola mihi casum Periarchon dicta dederunt:
   His me coniectum undique tela premunt.
Hoc ipsum fede corruptum antea protulerat Guido Carmelita in summa de Heresibus cap. XLI, ubi illud Isidoro tribuit. Alius uersus quosdam e codice Ambrosiano uulgauit, olim scriptos in Bibliotheca S. Isidori Hispalensis, ut titulus prefert, sed ignorauit, in iisdem uersibus iam dictum Origenis epitaphium, alicubi uarium, reperiri.




CAPUT III.


I. Noui rumores in Rufinum ab amicis Hieronymi ob reliqui operis Origeniani translationem excitantur. II. Rufinus, matre amissa, ad Hieronymum scribit, cumque Siricii pontificis literis formatis, ex Urbe in patriam Concordiam reuertitur. III. Non alia quam solius itineris caussa, Mediolano pertransit. Iu. Ad illum in patria morantem Hieronymus literas scribit, que ei non redduntur. Pauliniani, Eusebii, et alterius Rufini iter ex Palestina Romam quoto anno contigerit. u. Hieronymus alias literas ad Pammachium scribit contra prefationem Rufini in libros Periarchon. Inde simultas inter utrumque augetur. uI. Rufinus Syrus utrasque Hieronymi literas, Pammachio Rufinoque reddendas, Romam detulit. uII. Harum priores summatim recensentur.

I. Nondum rumor ob priores duos libros Periarchon, a Rufino translatos, bene conquieuerat, quum  subinde reliqui duo latinitate donati, ignes sopitos denuo excitarunt; uix enim interpretationis sue schedas inemendatas, nec publici iuris factas, e manibus labi siuit Rufinus, quum Pammachius et Oceanus, uiri apud Romanos clari nominis, sed Hieronymi, Augustini, et Paulini Nolani amicitia longe clariores, easdem schedas furtim sibi porrectas, et prauis sententiis clam alicubi incrustatas, ut contendit quidem Rufinus, ad Sanctum Hieronymum in Palestinam continuo transmiserunt hoc eodem A. D. 398. quo Rufinus post Pascha translationem absoluerat. Pammachius et Oceanus Rufini nomen reticuerunt in epistola de hac re ad Hieronymum scripta, seu quod in exemplari deesset, seu potius, quod Hieronymum, absque alia explicatione, interpretis nomen facile adsequuturum existimarent. Sane Hieronymus in responso ad literas, ad se per Rufinum eodem tempore scriptas, ex stilo, ait, se statim prefationis auctorem nouisse. Ergo eius nomen  a scripto aberat. Porro summum uirum, zelo alias catholice fidei ultro inflammatum, Romani proceres in Rufinum bono quidem animo, ut credere malim, concitare studuerunt, quedam minus catholice in eius translatione exposita, queque impietatem Origenis monstrare poterant, ab interprete subtracta, caussantes. Ideo se, Romanosque omnes nouam Periarchon uersionem ab Hieronymo flagrantissime cupere, ut interpolata proderet, et male explicata conuinceret: utque Hieronymum eo magis accenderent, illius ingenium et Fidem in prefatione Operis ficte laudari addiderunt, quasi eius nominis fama Rufinus propriam heresim tegere uoluisse putaretur. Sed prestat, uerba ipsa breuis alioquin Pammachiane epistole, que nunc est XL. alias LXIu.  in medium proferre: Sanctus aliquis ex fratribus schedulas ad nos CUIUSDAM detulit, que Origenis uolumen, quod Periarchon inscribitur, in latinum sermonem uersum tenerent. Et quoniam in his multa sunt, que tenuitatem nostri  ingenii permouent, queque minus catholice dicta estimamus, suspicamur etiam, ad excusationem auctoris, multa de libris eius esse subtracta, que apertam impietatem eiusdem monstrare potuissent, quesumus prestantiam tuam, ut et hoc specialiter non tam nobis, quam uniuersis, qui in Urbe habitant, profuturum opus digneris impendere, ut supradictum librum Origenis, quemadmodum ab ipso auctore editus est, ad fidem, tuo sermone manifestes: et que a defensore eius interpolata sunt, prodas, ut que etiam in his schedulis, quas ad sanctitatem tuam direximus, uel contra catholicam regulam, uel imperite edita sunt, redarguas atque conuincas. Sane subtiliter in prefatione operis sui, mentionem, tacito nomine, tue sanctitatis expressit, quod, a te promissum opus, ipse compleuerit; illud oblique agens, etiam te simili ratione sentire. Purga ergo suspiciones hominum, ne, si dissimulaueris, consentire uidearis. Hec ad Hieronymum  Pammachius et Oceanus, dum inter eum Rufinumque preterite simultatis ob caussam Origenianam cicatrices uix coaluerant.

II. Rufinus hoc eodem tempore in patriam profecturus, literas ex Urbe ad Hieronymum scripsit, quibus et se diutius quam animo destinauerat, Rome mansisse, et Concordie ciuitate matrem suam uita functam, significauit, spiritualium tamen parentum  desiderio ad patriam reuocatum, quum alioqui matris amisse luctu illuc accedere prohiberetur, ne scilicet materne domus adspectus dolorem propius augeret, quem procul a patria, animo difficulter premere poterat. De Hieronymo etiam oblique conquestus est, quasi, eo non inscio, morsus Romanorum subiisset. Hec Rufini epistola intercidit. Adhuc tamen Hieronymi ad Pammachium et Oceanum, ipsumque Rufinum responsa supersunt, nosque infra que in iis continentur, singulatim recensere conabimur, inde historiam Rufinianam illustratur. Rufinus hec interim annum  et eo amplius Rome et Pincti moratus, ad uenetiam nostram properaturus, uasa colligit, literasque formatas, publicas fidei tesseras, nonnisi Catholicis, in alienam pareciam abeuntibus, per episcopos dari solitas, ab Siricio Pontifice de more impetrat. Eas postmodum a Rufino prolatas colligimus ex Hieronymo in lib. III. Apol. ubi ait pag. 459. Siricii in Domino dormientis profers epistolam. Et infra pag. 462. Tale quid et contra Papam Anastasium disputas, ut, quia Siricii episcopi habes epistolam, iste contra te scribere non potuerit. Apertius hoc ipsum pandit in epist. XCuI. alias XuI.  ad Principiam, quod est Epitaphium Marcelle: petunt  et impetrant Ecclesiasticas epistolas, ut communicantes discessisse uideantur. Nec multum tempus in medio, succedit in Pontificatu uir insignis Anastasius. Siricium Sanctissimum uirum inique culpari, quasi homini heretico literas communicatorias impartiri non dubitauerit, suo loco apparebit.  Rufinus ergo Roma discessit A. D. 398. ante diem XXuI. Nouembris, quo Siricius diem obiit, ex Daniele Papebrochio in Propyleo par. I. pag. 59. et ex Pagio ad eundem annum § 2. alioqui non Siricii, sed Anastasii literas communicatorias protulisset. Baronius eodem A. D. 398. § 1. ubi Siricium ait demortuum die 22. Februarii translationem aliquam hoc die et mense quidem, sed anno insequenti 399. peractam pro die emortuali accepit. u. Bolland. Febr. tom. III. p. 282. Spacium uerbis illis Hieronymianis denotatum, nec multum tempus in medio, menses aliquot fortasse complectitur ante demortuum Siricium, eique suffectum Anastasium. Hic enim mox die u. Decembris, que in diem Dominicam incidit, ordinatus est, ex Pagio A. D. 398. § 5 et A. D. 402. § 16. Itaque Rufinus per mollissimum Flaminie iter, ut ait Hieronymus initio libri II. Apologie, Mediolanum primo contendit, ubi Simplicianus Ambrosio, die 5. Aprilis elapsi anni 397. terre mandato, in cathedra Mediolanensi successerat, ut  Auctor est Mabillonius in Museo Italico tom. I. par. II. pag. 115. Rufinus lib. I. sue Apologie, ab Eusebio Cremonensi interpretationem suam libri Periarchon falsatam contendens, impiam sententiam in suas schedas intrusam, sibi per eundem Eusebium Mediolani recitatam conqueritur: Quum, inquit, huiusmodi sententiam apud Mediolanum  recitaret, et a me que exigebat, falsa esse dicerentur, interrogatus a quo accepisset exemplaria, respondit, matronam quandam sibi dedisse. Eusebius, qui in preterito dissidio inter Hieronymum Epiphanio fauentem, et Rufinum Iohannis Hierosolymitani studiosum, palam, ut dictum est, Hieronymo adheserat, postea Romam, priusquam Rufinus hinc discederet, ex Oriente peruenerat. Eius iter aduentumque accurate designant hec uerba Hieronymi in libro III. Apologie pag. 462. Paulinianus et Eusebius POST ANNUM uestre nauigationis profecti sunt. Rufinum initio  ueris A. D. 397. Nolam adplicuisse probauimus. Quare Eusebius, qui uerno tempore, nauigationi congruo A. D. 398. in Italiam transmisisse uidetur, ineunte estate eiusdem anni 398. Rome iam aderat, ubi Rufinum sue communionis et consortii participem habuit, priusquam uterque, hic Concordiam, ille Cremonam iturus, Mediolanum proficisceretur. Hoc ipsum Rufinus testatur in lib. I. sue Apologie. Si hoc, inquit, in meis literis  inuenisset, et uere scrupulum aliquem ex ipsa lectione cepisset quum me, sicut ipse nosti, Rome positum, haberet presentem, continuo utique perquisiuisset, et ipsa ad me scripta detulisset, quippe qui usque ad ipsum tempus etiam uIDERE ME, et SALUTARE, et in oratione COMMUNICARE solitus erat. De Eusebio Cremonensi Rufinum hic loqui, nos dubitare non sinunt hec uerba Hieronymi contra Rufinum in lib. II. Apologie: uociferare et clamita per plateas; non est meus liber; et, si meus est, schedulas inemendatas Eusebius furto abstulit. Matronam, que Rufini schedas tradidit Eusebio,  a quo postea Pammachius et Oceanus eas ad Hieronymum transmittendas, acceperunt, fuisse Marcellam, aperte colligitur ex eius epitaphio, ut dicam inferius. Hieronymus commentarios suos in Ieremiam et Mattheum eidem Eusebio nuncupauit.

III. Norisius Cardinalis ubique Rufinum exagitans, Mediolanum hereses suas disseminandi caussa petiisse scribit in Historia Pelagiana lib. I. cap. II. ut uenerium eiusdem Urbis Antistitem in suas partes traheret. Inde postmodum Aquileiam se contulisse, ut Origenianis deliriis patrium etiam solum locupletaret, et Chromatio, alteri Italie metropolite, nouorum dogmatum uirus instillaret, ac pro Catholice Fidei rudimentis, que ante triginta annos ab eodem, tunc presbytero edoctus fuerat, ingratas profecto uices rependens, impiissimis erroribus sanctissimum iuxta ac doctissimum senem imbueret. Neque uir summus tam atrocia in Rufinum sine ullo teste dixisse contentus, hec statim subiungit: Quis autem heic hominis  conatus non execretur, qui uno fere tempore tres primarias Italie Ecclesias, Romanam, dein Mediolanensem, postremo Aquileiensem Origeniane Secte adiicere petulantissime pertentauit? Sed uir disertissimus falsam opinionem induisse mihi uidetur. Nolim tamen, ut, dum opinionem non probo, ipsi mihi olim beneuolo insultare uidear. Hoc enim piaculare. uenerius in cathedra Mediolanensi non sedit ante A. D. 400. quo Simpliciani locum impleuit. Hic autem Ambrosio successerat, ut dixi, et constat ex Bollandiani operis continuatoribus in Exegesi prefixa tom. uII. Maii. Simplicianum uero, Gaudentium Brixiensem, et Chromatium Aquileiensem, sanctissimos eque ac doctissimos uiros, quos ea tempestate Rufinus utique inuisit, Origenianis erroribus faciles aures adcommodare potuisse, absque tantorum presulum iniuria dici nequit, precipue quum nemo ex illis unquam Rufini consuetudinem fugerit, sed ipse in singulorum perpetua communione uixerit. Beatum Gaudentium, Sancti Philastrii discipulum et in  cathedra successorem, Rufinus pridem in Oriente nouerat, eiusdemque postea rogatu factum uidebimus, ut Clementis Recognitiones ex Greco in Latinum sermonem transtulerit. Istud iter per Insubres Rufino in patriam suam reuersuro, fuit proprium et naturale, ut sic loquar, non indirectum, minus proprium, et ob secretas caussas, homini ex Urbe Roma in uenetiam inferiorem ituro, susceptum. Tunc enim, Ferraria et uenetiis nondum conditis, triplici uia Aquileiam perueniri poterat.

Prima litorali, Arimino Rauennam ibatur, unde septem maria Altinum usque nauigabantur, ut ait Antoninus in Itinerario. Altino postea iter erat Concordiam, Aquileiam. Illo euo supra Bononiam Palus intercedebat, que a uibio Sequestro Padusa Gallie, a Pado dicta, appellatur.

Secunda uia mediterranea, Arimino Cesenam ducebat. Inde Fauentiam, Forum Cornelii, Bononiam,  Mutinam, Regium, Parmam, Fidentiolam, Placentiam, Laudem, Mediolanum, Bergomum, Brixiam, ueronam, uicetiam, Patauium, Altinum protendebatur.

Tertia, item mediterranea, Arimino Bononiam, Mutinam, uicum Serninum et uarianum, Montem Anianum, Ateste, Patauium, Altinum sternebatur. Hec ex probatissimis Tabulis itinerariis Antonini et Peutingeri. Rufinus ex his tribus communibus uiis secundam, ut sibi commodiorem, delegit.

Iu. A. D. 399. ad Rufinum in patria morantem scripta fuit, non tamen reddita, Hieronymi epistola XLII, alias LXuI.  in qua uir Sanctus illi respondet epistole, quam Rufinus Roma discessurus anno elapso ad eum scripserat. Ait, statim ex elegantia latini sermonis, quo noster epistolam scripserat, sibi quod Rufinus significauerat, patuisse, illum nempe diu Rome uersatum, quum lingue latine, cuius in diuturna peregrinatione oblitus quodammodo fuerat, assueuisset: quod scilicet nonnisi  longo tempore fieri poterat: Diu, inquit, te Rome moratum, sermo proprius indicauit. Se non ambigere, ait, quia amor spiritualium parentum ad patriam reuocauerit, quem matris defuncte luctus ab eiusmodi itinere auerterat, ne magis coram doleret, quod absens uix ferre poterat. Conscientie deinde sue testem Dominum quum appellasset, post reconciliatas amicitias nullum intercessisse rancorem, quo quempiam lederet, hec statim subiungit: uera amicitia quod sentit, dissimulare non debet. Prefatiuncula librorum Periarchon ad me missa est  quam ex stilo intellexi tuam esse  in qua oblique, imo aperte ego petor. Qua mente sit scripta, tu uideris: qua intelligatur, et stultis patet. Poteram et ego, qui sepissime figuratas sententias declamaui, aliquid de te, uetere artificio repetere, et tuo te more laudare. Sed absit a me, ut quod reprehendo in te, imiter. Quin potius ita sententiam temperaui, ut et obiectum crimen  effugerem, et amicum, quantum in me est, nec lesus lederem. Sed obsecro te, ut si deinceps aliquem sequi uolueris, tuo tantum iudicio sis contentus. Aut enim bona sunt que appetimus, aut mala. Si bona, non indigent alterius auxilio: si mala, peccantium multitudo non parit errori patrocinium. Hec apud te amice potius expostulare uolui, quam lacessitus publice deseuire, ut animaduertas, me reconciliatas amicitias pure colere, et non iuxta Plautinam sententiam, altera manu lapidem tenere, panem offerre altera. Hec ad Rufinum Hieronymus subiratus ob suspiciones a Pammachio et Oceano sibi iniectas, quasi falsis et subdolis Rufini laudibus in hereticorum patrocinium traheretur; quanquam Rufiniane translationis errores omnino silet. Sub finem epistole ait, fratrem suum Paulinianum, qui anno elapso 398. cum Eusebio Cremonensi, ad patriam Stridonem iturus, in Italiam traiecerat, nondum illo anno 399. quo hec scribebat, ad se reuersum; se putare tamen ab Rufino uisum Aquileie apud Chromatium metropolitam.  Addit insuper, se quendam alium presbyterum Rufinum per Romam Mediolanum misisse, atque orasse, ut ipsum Rufinum nostrum, ad quem scribit, suo animo, et obsequio uideret. Quisnam fuerit iste Rufinus, et quanto ueritatis dispendio celeberrimi scriptores illum cum nostro conflauerint, postmodum disseremus; heic tantum dixisse contenti, eius iter aduentumque Romam euenisse hoc eodem anno 399. biennium scilicet postquam noster inde discesserat. Id probant hec uerba Hieronymi lib. III Apol. pag. 462. Paulinianus et Eusebius POST ANNUM uestre nauigationis profecti sunt. Rufinus in caussa Claudii POST BIENNIUM missus. Nos fugit hec caussa Claudii, ob quam Rufinus alter ex Syria Mediolanum properauit, ubi aula Cesarea tunc aderat. Grauissima tamen fuerit, quum Hieronymus pro periculo capitis alieni illud iter contigisse testetur. His in argumento sincere cum nostro Rufino amicitie memoratis,  epistole hunc finem imponit: Ceterisque amicis eadem significauimus  ne mordentes inuicem, consumamur ad inuicem. Iam tue moderationis est et tuorum, nullam occasionem impatientibus dare, ne non omnes similes mei inuenias, qui possint figuratis laudibus delectari.

u. Hieronymus una cum hocce responso ad Rufinum, aliud quoque ad Pammachium et Oceanum responsum misit, ubi Rufini prefatiunculam fusius refutauit, se ab Origeniano dogmate alienum ostendens; nouamque librorum Periarchon ab se adornatam uersionem, adiunxit. In hac tamen epistola uir sanctus Rufini interpretis nomini ubique pepercit, in quo mitissimi erga Rufinum animi specimen dedit, quod Romani nequaquam uoluissent. Hinc factum, ut que, ex eorundem uotis, Hieronymi epistole deerant, ipsi uiue uocis ueluti commentario in uulgus sparserint, nomen Rufini palam eo magis exosum reddituri, quo Hieronymi auctoritas illum grauius premere uidebatur. uide librum III. Apologie Hieronymiane  pag. 467. Immo quia epistola Hieronymi ad Rufinum, de qua supra mentionem fecimus, paullo mitior uideri poterat, ipsi nequaquam reddita est, ut hoc pacto altera ad Pammachium per urbem uolitans, Rufinum uehementius lederet. Itaque Rufinus de eadem epistola, ad se quidem scripta, non tamen reddita, post simultatem iam eruptam, sero tandem ab suis amicis Romanis edoctus, putauit, eandem ab Hieronymo tunc recens, non olim, quanquam tamen sub falsa nota temporis, iamdudum elapsi, fuisse conscriptam; idque non fortuito, sed dedita opera factum censuit, ut ipse nimirum grauius incusaretur, quasi modestie Hieronymi, pari modestia respondere noluisset. uerum Hieronymus crimen non reddite epistole in amicos Romanos his uerbis refundit in libro I. Apologie pag. 363. Ego ille moderatus in epistola publica  qui diligenter caui, ne quid in te dictum putares, scripsi ad te STATIM breuem epistolam,  expostulans super laudibus tuis: quam quia Rome non eras, amici mei tibi mittere NOLUERUNT eo quod te dicerent cum Sodalibus tuis indigna nomine Christiano de mea conuersatione iactitare: cuius exemplum, huic uolumini subdidi, ut scias quantum dolorem quanta moderatione necessitudinis temperaui. Rursus lib. III. Apol. pag. 468. nouum quoque me putas finxisse mendacium, ut epistolam ad te meo nomine componerem, quasi olim scriptam, quo bonus esse uidear et modestus: quam tu nunquam omnino susceperis. Hec res perfacile probari potest. Multi Rome eius exemplaria habent ante hoc circiter TRIENNIUM, qui tibi eam mittere noluerunt, scientes que de meo nomine iactitares, et quam indigna homine Christiano ac nefanda confingeres. Ego scripsi nesciens quasi ad amicum. Illi non reddiderunt ei, quem inimicum nouerant, parcentes et meo errori et tue conscientie. Et simul argumentaris, quod si talem tibi epistolam scripseram, non debueram contra te in alio libello  multa mala scribere. Hic est  totus error tuus, et hec iusta querimonia, quod que nos in hereticos dicimus, tu in te dicta confingis; et nisi illis pepercimus, te putas esse uiolatum; non enim Rufinus in iam dicta epistola ad Pammachium et Oceanum, nominatim appellabatur.

uI. Quum Hieronymus illo ipso tempore, quo ad Pammachium et Rufinum literas misit, Rufinum alterum in caussa Claudii Mediolanum miserit, qui Rufinum nostrum eius uerbis salutare debuerat, ominari licet, illum eundem Rufinum utramque epistolam superius memoratam ad Pammachium tulisse: a quo postmodum prima, Rufinum sugillans, in uulgus sparsa; altera Aquileiam ad Rufinum neutiquam missa. Pammachium certe his uerbis innuit Hieronymus, Rufinum alloquens: tibi eam mittere NOLUERUNT, Aquileiam scilicet, siue Concordiam. Rufinum illum alium, Hieronymi necessarium, a nostro diuersum, tunc Rome apud Pammachium,  Hieronymi pariter necessarium, nostrique hostem, mansisse, luculenter nos docent Acta Concilii Carthaginiensis apud Sanctum Augustinum in libro II. de Peccato originali cap. III. ubi hec referuntur: Celestius: dixit Sanctus presbyter Rufinus Rome, qui mansit cum S. Pammachio: Ego audiui illum dicentem, quia tradux peccati non sit. Hoc post Siricii obitum Rufinique nostratis discessum in patriam, sub Papa Anastasio euenisse, testatur initio sui Commonitorii Marius Mercator: Hanc, inquit, ineptam et non minus inimicam recte fidei questionem  sub sancte recordationis Anastasio Romane Ecclesie summo Pontifice Rufinus quondam, natione Syrus, Romam primus inuexit. Ergo hic Rufinus, natione Syrus, ex Syria pridem Romam et Mediolanum missus, Pammachio hospiti suo responsum Hieronymi contra Tyrannium Rufinum nostrum natione Italum cum noua translatione librorum Periarchon reddidit, epistolamque ad eundum Rufinum Aquileiam transmittendam: cui tamen a Pammachio  nequaquam reddita est. Huetius lib. II. cap. Iu. sect. I. § 12. ait, ideo non fuisse transmissam, quia per uecture moras serius Romam delata fuit. Non reddite epistole ueram caussam accipe. Ob diremtam inter utrunque gratiam, post nouam ab Hieronymo paratam librorum Periarchon interpretationem, eius amici epistolam suppresserunt.

uII. Sed precipua capita Hieronymiane epistole ad Pammachium recenseamus. Hieronymus diluere satagit Rufinianam prefationem librorum Periarchon, in qua ipse, ut ornatus et magnificus Origenianorum operum interpres et preco, ad sidera extollitur. Hanc laudem Alexandrie et Rome a Rufino alias sparsam, contumelie loco se habere fatetur: Schedule , quas misistis honorifica me affecerunt contumelia, sic ingenium predicantes, ut fidei tollerent ueritatem. Ait se Origenem duobus in locis laudasse, in prefatiunculis Homiliarum in Cantica, et libri de Nominibus Ebraicis; nusquam tamen  de Origenis dogmate se ibi loquutum: Laudaui, inquit, interpretem, non dogmatisten; ingenium, non fidem; philosophum, non Apostolum. Quod si uolunt super Origene meum scire iudicium, legant in Ecclesiasten Commentarium; replicent in epistolam ad Ephesios tria uolumina, et intelligent, me semper eius dogmatibus contraisse. His consona etiam infra repetit, et in epist. XXXIX. alias LXII.  ad Theophilum. He tamen excusationes non multum arrident doctissimo Abrincensi Episcopo, Rufini alias haudquaquam studioso, in Origenianis lib. II. cap. Iu. sect. I. § 17. Quum enim Commentarios in Ecclesiasten et in Epistolam ad Ephesios magniloquus Doctor, Adamantii scitis interserit, eadem uix semel refellit; immo ne Origenem quidem auctorem laudat: que si tunc pro falsis habuisset, utique censura notasset: Nam quod dicunt  Origenis me uolumina compilasse,  et contaminari non decere ueterum scripta  eandem laudem maximam duco, quum illum imitari uolo, quem cunctis prudentibus et uobis placere non dubito. In prefatione ad librum de Nominibus Ebraicis, neminem ait, nisi imperitum negare, Origenem post Apostolos Ecclesiarum esse magistrum. Hieronymus deinde in epistola totus in eo est, ut, contra Rufinum, ostendat, se temere non laudasse Origenem, magnorum uirorum exempla sequutum, a quibus auctores, quanquam alias erroribus scatentes, propter ingenium laudari tamen potuerunt: Sic, inquit, beatus Cyprianus Tertulliano magistro utitur, ut eius scripta probant: quumque eruditi et ardentis uiri delectetur ingenio, Montanum cum eo, Maximillamque non sequitur. Fortissimos libros contra Porphyrium scribit Apollinarius; Ecclesiasticam pulchre Eusebius Historiam texuit, dum tamen alter in mysterio Incarnationis errauit, uerbum, non animam, sed solam  carnem, adsumsisse somnians, alter impietatis Arii propugnator exstiterit. Postea subiungit: Dum essem iuuenis miro discendi ferebar ardore, nec iuxta quorundam presumptionem ipse me docui. Hic manifesto Rufinum carpit, quem sine magistro se literas Grecas didicisse gloriatum, Hieronymus etiam alibi tradit. Itaque ait, se Apollinarium Laodicensem, Didymum, et etiam Baraninam Iudeum audiuisse: omnia ab se Origenis scripta esse perlecta, ita ut eius tamen errores diligenter cauerit. Queritur, suas literas olim ad Didymum, quasi ad magistrum scriptas, a quodam  prolatas fuisse, quanquam nichil preter honorem et salutationem continerent. Postremo illud urget, se nunquam fuisse Origenistam, sique fuit, se iam esse desinere. Hinc reliquos  ad se imitandum hortatur; et, impense laudato Adamantio, illiusque erroribus explosis, ea omnia despicit, que de adulteratione librorum eius Rufinus scripto tradiderat; Apologiamque sub nomine Pamphili martyris ab Rufino uulgatam, non Pamphili, sed Didymi,  uel alterius fetum esse contendit. Hieronymus hanc epistolam scribens, ait: Centum quinquaginta anni prope sunt, ex quo Origenes mortuus est Tyri. Illum A. D. 253. fato functum ostendit Tillemontius tom. III. Art. XXu. p. 548 et 753. Annis 253. ex sententia Hieronymi adde alios 150 et habebis annos epoche Christiane 403. secundum quidem Hieronymum, qui Eusebii ab se latinitate donati calculos sequitur. Hec epocha quum Dionysianam nostram biennium anteuertat, ut alibi notaui, deme illud biennium, et supererit annus 401. Quare particula prope in hoc centum et quinquaginta annorum spatio, secum aliud biennium aufert, unde habemus annum uulgarem 399. quo suam epistolam scripsit Hieronymus. Eandem epocham sic paullo infra confirmat: Cur post quadringentos annos docere nos niteris, quod ante nesciuimus? Cur profers in medium, quod Petrus et Paullus edere noluerunt? His uerbis innuit ab initio ere Christiane tunc annos 400. iam elapsos, et 401. in cursu fuisse.  Deme duos, quibus epocha Eusebiana nostram uulgarem superat, et habebis annum Dionysianum 399.




CAPUT Iu.

Apronianus ad Rufinum mittit exemplar Hieronymiane epistole in uulgus sparse. uaria de Aproniano et eius gente proferuntur. II. Rufini Apologia contra Hieronymi epistolam. III. Eiusdem Apologie libri I. synopsis, obiectiones dogmaticas continens. Iu. Rufinus se omnino catholicum, et ab heresibus Origeni impactis, uacuum fuse demonstrat. u. Apologie liber II. enucleatur. uI. uaria in Hieronymum a Rufino congesta. uII. Huius breuior Apologia ad Anastasium.




[I.]

I. Pammachius, Oceanus, ceterique Rufini emuli Hieronymiane epistole exemplaria, in illius dedecus, continuo per manus hominum spargenda curarunt, Romanis, ut fit, in contraria studia interim scissis, quippe aliis Hieronymo, aliis Rufino fauentibus. Pro Rufino precipuus cum Macario eminuit  Apronianus. Hic epistole apographum Aquileiam ad amicum transmisit, quo ex patria sua Concordia apud Chromatium secesserat. Erat Apronianus ex gente Turcia Asteria Aproniana, Rome post seculorum memoriam nobilissima, quam trabee Quirinales, Urbane prefecture, militaresque et palatine dignitates numerosa annorum serie decorauerant. Sed splendidissima martyrum purpura longe illustriorem reddiderat; nam Rufina et Secunda sorores, ex hac eadem familia, pro Christiana religione mortem oppetierunt A. D. 257. die 10. Iulii. Hunc Apronianum Rufinus ex cultu idolorum ad Christi fidem traduxerat, quem ideo in singulis prologis operum, que eidem inscripsit, filium suum uocat, qua phrasi, eodem sensu a Sancto Paulino mox usurpanda, Rufinus ostendit, se fidei Christiane eum peperisse, quanquam subinde etiam Melania senior catechesi Apronianum instruxerit, teste Palladio in Historia  Lausiaca cap. CXIX. ubi ait de nobilissima femina Romam reuersa: Ibi quidem quum esset, beatissimum uirum maxime estimationis clarissimum Apronianum, qui erat Gentilis, catechesi instituit, persuasitque ut contineret etiam cum sua uxore, eius autem sororis filia, Auita nomine. Hinc patet, Auitam ex Melanie sorore, cuius nomen nos fugit, ortam fuisse. Idem Palladius cap. CXXXIu. Aproniani filiam, Eunomiam memorat: uidi etiam beatam Auitam cum eius marito Aproniano, et eorum filia Eunomia. Sed piis coniugibus fuit etiam filius Turcius Asterius, qui una cum patre baptismi gratiam suscepit, teste Paulino in Natali 13. uers. 260. ubi de Piniano, quem ipse Paulinus Christo genuerat, deque Asterio sic canit:

Eminet hic proprio mihi filius in grege primus,
   Ast aliud mihi par lumen in Asterio est,
Quem simul unanimes uera pietate parentes
   Infantem Christo constituere sacrum.
Ut tamquam Samuel primis signatus ab annis
   Cresceret in Sanctis uotus, alente Deo.
 Prima puer, Christi sub nomine, murmura soluit,
   Et Domini nomen prima loquela fuit.
Iamque parente Deo regnis celestibus ortus,
   Sidereo pariter nomine et ore micat.
Hunc puerum et fratrem fecit pia gratia patri,
   Nam pariter sancto flumine sunt geniti:
Quos natura gradu diuiserat, hos Deus almo
   Munere germanos in sua regna uehit.
Aproniani rogatu multa Grecorum scripta Rufinus latinitate donauit; Homilias Origenis in Psalmos XXXuI. XXXuII. XXXuIII. Gregorii Nazianzeni Apologeticon, Homilias uIII. Basilii Magni, ac Xysti sententias, hasque singulas lucubrationes breui epistola, seu prologo, ut ipse ait, Aproniano filio suo nuncupauit. Auitam quoque Aproniani uxorem ab Rufino filiam dici uidebimus, proptereaquod utrunque coniugem Iesu Christo genuisset. Heic me ad alia properantem sistit clare memorie Cardinalis Norisius penitioris antiquitatis scrutator diligentissimus, qui in Cenotaphiis Pisanis Dissertatione Iu.  cap. II. §. 1. dum gentem Turciam Asteriam Apronianam prisco suo splendori restituit, Apronianum nostrum cum aliis Apronianis iunctim enumerans, pene indictum abire sinit. Idem uidetur ac Turcius Secundus Asterius Apronianus, A. D. 376. Sacerdos Collegii Xu uirorum sacris faciundis apud Onuphrium Panuinium in Commentariis ad librum III. Fastorum pag. 302. qui Norisio natus uidetur ex altero Aproniano, qui prefuit Urbi, Iuliano imperante A. D. 363; nam tempora congruunt, titulusque uiri clarissimi, quo eum Palladius ornauit. De eo sic cecinit Paulinus in Natali XIII. u. 157:

Apronianum Turcie gentis decus,
   Aetate puerum, sensibus canis senem,
ueteri togarum nobilem prosapia,
   Sed clariorem Christiano nomine;
Qui mixta ueteris et NOuI ORTUS gloria
   uetus est Senator Curie, Christo NOuUS.
Aproniani maiorum Stemma prestat hoc loco explicare:


A. D. 311.
    L. Turcius Secundus Apronianus
    Consul incerti anni.
    Ex Panuinio ad Fastos libro III. pag. 296. Grutero pag. CCCCLXXuI. 7. et Norisio Dissert. Iu. ad Cenotaphia Pisana pag. 433.




A. D. 339.
    L. Turcius Apronianus Prefectus Urbi.
    Ex iisdem et Indiculo Prefectorum Urbis apud Aegidium Bucherium in Commentario de Doctrina temporum pag. 240.




A. D. 363.
    L. Turcius Apronianus Asterius
     Corrector Tuscie et Umbrie et Prefectus Urbi. Ex iisdem.




A. D. 376.
    L. Turcius Secundus Asterius Apronianus Sacerdos collegii Xu uirum sacris faciundis.
    Ex Panuinio ad Fastos lib. III. pag. 302. et ex Norisio pag. 435. A Rufino et Melania Seniore ad Christi fidem conuersus A. D. 397.




A. D. 397.
    Uxor Auita, sororis eiusdem Melanie filia.
    Ex Palladio in Historia Lausiaca cap. CXIX. et ex Paulino in Natali XIII. u. 230.

I




A. D. 398.
    Eunomia.
    Ex Histor. Lausiaca cap. 134. et ex Paulino in Natali XIII. u. 231.
    Turcius Asterius Apronianus,
    Una cum patre baptismi gratiam suscepit. Ex Paulino in Natali XIII.  u. 270.


Hec de Aproniano, Rufini necessario exposui, quia uirum nobilitate, doctrina, et ueritatis agnite gloria spectatissimum, scriptores pene silentio preterierant.

II. Dufinus, accepto exemplari epistole Hieronymiane ad Pammachium, ratus, que contra se scribebantur, haudquaquam sibi negligenda, ad cudendum responsum continuo animum adplicuit. Hoc responsum intercidisse arbitratur Huetius in Origenianis lib. II. cap. Iu. §. XuIII. et Caueus in Historia sua literaria: in quo errore uersari uidetur etiam Dupinus tom. III. Bibliothece, dum Rufini Inuoctiuas perperam dictas, que omnium manibus teruntur, contra Apologiam, non uero contra Hieronymi epistolam, scriptas censuit. Sed Rufinus epistole ipsi Apologiam opposuit, que sub falso nomine Inuectiuarum adhuc superest. Epistole initio quam dixisset  Hieronymus: Omittam personas; rebus tantum et criminibus respondebo: neque enim causse prodest maledicentibus remaledicere, et aduersarios talione mordere, hoc idem subsequentibus uerbis Dufinus carpit sub ipso limine sue Apologie: Quia ergo initio huius Inuectionis sue  promittit se omissurum personas, et rebus tantum et criminibus responsurum; utrunque autem falsum est; nam cui respondeat crimini, quod nullus obtendit? quomodo autem omittit personas, quum interpretem librorum toto Inuectionis sue textu indesinenter incuset et laceret? Hec Rufinus, qui etiam in libro II. ait, se Hieronymi Epistole repondere: apud nonnullos, inquit, fratrum, etiam hanc nobis inurere conatus est maculam, et nunc iterare per LITERAS. He litere sunt epistola ad Pammachium. Multa alia consulto pretereo, quando ex his abunde constat, Rufini responsum ad Hieronymianam Epistolam, nequaquam intercidisse, ut uiris doctis creditum est.  In duos libros Apologiam suam dispescuit Rufinus, quam postea Librarii Inuectiuarum odioso nomine inscripserunt, nam in lib. I. ipsemet diserte Apologiam uocat: conueniens puto, inquit, huic Apologie nostre inserere, etc. Et non multo ante finem eiusdem libri I, concludam Apologie nostrum primum uolumen. Quid? quod ipsemet Hieronymus in lib. III. sue Apologie pag. 353. idem affirmat: de carnis resurrectione quid sentias, iam in Apologia tua didicimus. Quemadmodum uero Librarii Inuectiuarum nomen Rufiniane Apologie indiderunt: ita non solum Dufinus Hieronymi Epistolam contra se scriptam Inuectiuas et Inuectionem uocat; sed Hieronymus ipse in lib. III. Rufini Inuectiuas appellat. Noster sic initio Apronianum alloquitur: Perlegi scripta tua, Aproniane, fili carissime, que ab amico et fratre bono  de Oriente ad uirum nobilissimum Pammachium missa, transmisisti ad me. Recordatus sum sermonis prophetici, qui ait: Filii hominum dentes  eorum arma et sagitte, et lingua eorum machera acuta. uerum ad hec uulnera, que infliguntur ex lingua, inter homines medicus pene nullus est: et ideo conuerti me ad Iesum, celestem medicum, qui mihi antidotum potentissimam dedit de Euangelii sui pyxide prolatam, que uim doloris spe futuri apud se iusti examinis, solaretur. Potio ergo ipsa, quam temperauit iehsu, hec erant uerba: Beati, inquit, estis quum uos persequuti fuerint et dixerint aduersum uos omne malum, mentientes. Gaudete et exultate, quoniam merces uestra multa est in celis. Sic enim persequuti sunt et prophetas, qui erant ante uos. Hoc se medicamento contentum, de reliquo ait silere decreuisse, sed respondendi ex parte sibi iustam necessitatem imponi, proptereaquod nisi hereseos crimen sibi ab Hieronymo impactum repelleret, apud multos fama sua in magno discrimine uersari diceretur. Quare, inquit, compellor contra uotum meum et propositum respondere, ne forte reticendo, uidear crimen agnoscere,  quamuis Christiano cetera crimina silendo depellere, exemplo Domini, gloriosum sit. Sed tamen hoc, in Fide, si fiat, maximum scandalum generat. Primus Apologie liber dogmaticis criminationibus refellendis plerunque uersatur. Hunc Rufino auspicari placuit ab initio epistole, ubi Hieronymus scripsit; Omittam personas, rebus tantum et criminibus respondebo: neque enim causse prodest maledicentibus remaledicere, et aduersarios talione mordere. Rufinus uerbis a me superius adductis, quum utrumque falsum esse dixisset, omissa, ut ait, omni ironia, et hypocriseos tergiuersatione, que Deo execrabilis est, se, licet incomtis uerbis, et oratione incomposita responsurum profitetur, ueniam imperitie sue a legentibus sibi concessum iri confidens, quia, inquit, non alios accusamus, sed nosmetipsos a maledictis purgare contendimus, et ideo studemus, ut non tantum in nobis sermo, quantum ueritas luceat. Illud ante omnia Hieronymum uere dixisse fatetur, nimirum, se non reddere maledictum pro maledicto, hoc satis uerum  esse contendit; non enim pro maledictis, sed pro benedictis et laudibus conuicia et maledicta queritur sibi restitui. Hoc ipsum argumentum identidem urget, se in Hieronymo eloquentiam et studium in Grecis interpretandis laudasse, neque se illius unquam Fidem lesisse contendens. ueniam ab eo deprecatur: Si quid asperius, aut incomtius dicturus est, quia, inquit, imperitum hominem ad respondendum lacessiuit, quem sciret non posse per multam dicendi et eloquentie copiam id agere, ut is, quem lesum uellet ac uulneratum, nec uulneratus uideatur esse nec lesus. In summa, qui obiectas depellere a se maculas cupit, necessitate sibi responsionis imposita, cogitare iubet, non quam eleganter et ornate, sed quam uere respondeat.

III. Quoniam Hieronymus initio epistole sue hec uerba protulerat: quasi sine me heretici esse non possint, Rufino hec eadem in precipuum sue disceptationis argumentum repetere placuit. Quare  contra omnes hereses, sibi precipue, et Origeni, affictas, sacratissimam et perpetuo seruatam Fidei sue regulam statim exponit, utque suum dogma de Trinitate, et de Carnis resurrectione catholicum esse tueatur, proprium Aquileiensis Ecclesie morem, ab se cum baptismo susceptum, aperit, in undecimo Symboli Apostolici articulo, ubi carnis resurrectionem profitemur, pronomen huius adiungentis, ut errorem exploderet affirmantium, non in propria carne, sed alieno in corpore homines resurrecturos. Sed quandoquidem ipsa res aptius, quam Rufini uerbis, explicari uix potest, eandem heic ex parte recitabimus: Ego, inquit, sicut et ipse  et omnes norunt, ante annos FERE TRIGINTA in monasterio iam positus  per baptismi gratiam regeneratus, signaculum fidei consequutus sum per sanctos uiros Chromatium, Iouinum, et Eusebium, opinatissimos et probatissimos in Ecclesia Dei Episcopos, quorum alter  tunc presbyter beate  memorie ualeriani , alter Archidiaconus, alius diaconus, simulque pater mihi et doctor fidei fuit. Illi ergo sic mihi tradiderunt, et sic teneo, quod Pater et Filius et Spiritus Sanctus unius deitatis sint, unius substantie, ceterna, inseparabilis, incorporea, inuisibilis, incomprehensibilis Trinitas, et sibi soli, ut est, ad perfectum nota: quia nemo nouit Filium nisi Pater, neque Patrem quis nouit nisi Filius: et Spiritus Sanctus est qui scrutatur etiam alta Dei, et ideo caret omni uisibilitate corporea; sed intellectuali illo deitatis oculo uidet Patrem Filius et Spiritus Sanctus, sicut Pater uidet Filium et Spiritum Sanctum; nec est prorsus ulla in Trinitate diuersitas, nisi quod ille Pater est, et hic Filius, et ille Spiritus Sanctus; Trinitas in personarum distinctione, unitas in unitate substantie, et quod unigenitus Filius Dei, per quem a principio omnia que sunt, facta sunt, siue uisibilia, siue inuisibilia, in nouissimis diebus carne et anima humana suscepta, homo factus est, et passus est pro salute nostra. Et tertia die suscitata illa ipsa carne,  que posita fuerat in sepulcro, resurrexit a mortuis: et cum ipsa eadem carne glorificata, ascendit celos, unde et expectatur uenturus ad iudicium uiuorum et mortuorum. Sed et simili modo nobis quoque spem resurrectionis dedit, ut eodem ordine, eadem consequentia, pari eademque forma, qua ipse Dominus resurrexit a mortuis, nos quoque resurrecturos esse credamus, non nubes aut auras tenues, ut calumniantur; sed hec ipsa, in quibus nunc uiuimus, uel morimur, nostra corpora recepturi. Nam quomodo uerum erit, quod resurrectionem carnis credimus, nisi in ea uere et integre carnis natura seruetur? Absque ullis ergo prestigiis, uere et integre carnis huius nostre, in qua nunc sumus, resurrectionem fatemur. Ita Rufinus ex symbolo Fidei catholice: quod una cum sacramento baptismi se animo imbibisse testatur. Ceterum symboli dogmata ita urget, ut ex antique in Ecclesia discipline publico et notissimo documento suam Fidem plenius tueatur; maiores enim nostros Aquileienses gratiam  baptismi suscepturos, per se quidem adultos, infantes uero per compares, palam et publice, fidelium populo audiente, symbolum reddidisse, multis ueterum testimoniis, et Rufini etiam in Expositione symboli, ostendit uir doctus Geuerhartus Elmenhorstius in notis ad Gennadium de Ecclesiasticis dogmatibus cap. LXXIu. pag. 173. illud Gennadii explanans: baptizandus confitetur Fidem suam coram Sacerdote, nimirum Episcopo eius sacramenti ministro ordinario. Rufinus hec omnia nequaquam dixisse contentus, resurrectionis articulum ab se luculenter et sine ulla ambage explanatum, adhuc amplius explanat, singulare, inquiens, et precipuum Ecclesie nostre  mysterium pandens. Etenim quum omnes Ecclesie post peccatorum remissionem, dicant statim CARNIS resurrectionem, Aquileienses nostri, pronomine addito, dicebant, HUIUS carnis resurrectionem. Sed heic quoque uerba ipsa Rufini prestat audire: Sancta Aquileiensis Ecclesia, Dei spiritu, futuras aduersum nos calumnias preuidente, ubi tradit carnis resurrectionem,  addit unius pronominis syllabam, et pro eo quod ceteri dicunt CARNIS RESURRECTIONEM, nos dicimus HUIUS carnis resurrectionem, quo scilicet frontem, ut mos est, in fine symboli signaculo contingentes, et ore, carnis HUIUS, uidelicet, quam contingimus, resurrectionem fatentes, omnem uenenate aduersum nos lingue calumniandi aditum prestruamus. Hoc idem postea in explicatione symboli, Rufinum accurate enarrantem audiemus, et insuper omnes hereses Origeni adscriptas, clare damnantem. Mox omnia iam recitata, isthoc emphatico epiphonemate concludit: Est ne aliquid hac confessione plenius? Est aliquid ista expositione perfectius? Sed nichil, ut uideo, profuit nobis tanta hec cautela Spiritus Sancti. Hec de articulo resurrectionis in propria, uera, et palpabili, sed incorruptibili carne humana, que ossibus et membris suis constet, latius adhuc persequitur, ut ab se quamcumque ambiguitatis et suspicionis umbram amoliatur,  quasi humanum genus in alia carne et corpore, quam humano, resurrecturum credidisset, aut crederet. Expositis que Fidem suam de Trinitate, Incarnatione, Resurrectione, secundo aduentu, et futuro iudicio Saluatoris nostri spectabant, gradum facit ad suam interpretationem librorum Periarchon. Arguebatur Origenes, quasi omnes peccatores, et ipsum etiam Diabolum restitutum iri tradidisset, animas quoque ante creatas esse, quam corpora, easque celo deductas et corporibus insertas. Ad hec Rufinus, se nichil, ait, pro Origene agere, nec Apologeticum pro ipso scribere, siue enim stat apud Deum, siue lapsus est, ipse uiderit; cogi tamen eius meminisse, quod dum Origenes arguitur, ipse a Hieronymo non iam oblique, sed palam mucrone districto feriatur. Cur interpretationem suam adorsus fuerit, se paucissimis et uerissimis absoluturum declarat, licet apud Apronianum, quem alloquitur, quique rem bene norat, hoc superuacaneum fortasse uidetur; tamen, inquit, et ignorantes conuenit noscere,  simul etiam quia et hoc non solum ipse  sed et omnis schola eius  iactat de nobis, quod quum aliter promiserimus nos in prefationibus translatures, aliter fecerimus in opere. Ideo non solum ipsis, sed et aliis respondebimus, quibus uel proprius liuor mentem, uel criminatio aliena conturbat. Hec produnt, Rufino ex Urbe significatum, multos contra illum signa contulisse. Occasionem ergo sue translationis deberi pandit Macario, in urbe notissimo, non sibi, quasi nimirum opus malo animo interpretandum delegerit, quod neque ipse  neque alius quis ueterum interpretum delegisset. Sic uero crimen suum Macarii umbone defendit: uir, inquit, fide, eruditione, nobilitate, uita clarus Macarius, quum opuscula aduersus fatum uel mathesim haberet in manibus, eaque utili et necessario labore componeret, in aliquantis uero, quia erat perdifficilis materia, de diuine prouidentie disserere dispensationibus hesitaret, per soporem, sibi  a Domino tale aliquid dicebat ostensum: quod nauis et quedam demonstraretur eminus aduentare per pelagus, que quum portum fuisset ingressa, nodos sue hesitationis absolueret. Exurgens uero quum de uisu sollicitus cogitaret, nos superuenisse aiebat in tempore: quibus continuo et opuscula sua et ambiguitatem indicauit et uisum. Subinde Macarius ab Rufino sciscitatus, quid de talibus sentiret Origenes, breuiter sibi eius, de singulis quibusque sententias, orat exponi. Rufinus rem factu esse difficilem caussatus, addidit, Sanctum tamen Panphilum martyrem quadam ex parte tale aliquid operis conscripsisse in Apologetico suo. Macarius continuo id sibi poscit in latinum uerti, nichil Rufini excusationem moratus, onus propterea detrectantis, quod usum huiuscemodi operis non haberet, et se ad latinum sermonem tricennali iam pene incuria torpuisse affirmaret. Perstitit tamen Macarius deprecans qualicumque sermone notitiam sibi tantum eorum, que cupiebat, ostendi. Quare tandem Rufinus, precibus et adiurationibus Macarii compulsus, utrumque opus  absoluit, in prefationibus fidem suam exponens, protestatus se ita credere, sicut Fides catholica est. Singulis, de quibus in iisdem prefationibus lectores monitos uoluit, repetitis, sue Fidei documentum inde habendum esse contendit; eius salua ratione, se legere, disserere, interpretari secundum illud Apostoli: omnia probantes, quod bonum est tenentes, ab omni specie mala nos abstinentes. Neque se ab aliis admonitum uel coactum hec modo dicere, que ante non senserit, quum priusquam ab ullo appeteretur, hec de sua fide prefatus fuerit, ita ut prima confessionis sue uox omnem contrarii dogmatis suspicionem procul auertat. In libris Periarchon interpretandis ait se cauisse, ne illa proferret, que Origeni ipsi essent contraria, non que ab aliis discreparent, quemadmodum in prefatione se facturum spoponderat: que de Deo dicuntur, ad Fidem; que de creaturis, ad rationem pertinere declarat. Se nichil sui  protulisse; Origenem, ut Apostolum, aut Prophetam haudquaquam laudasse; Fidem suam premisisse, que in omnibus cum ecclesiastica confessione concordet. In interpretando, se Hieronymi exemplum sequutum, suumque propositum palam etiam designasse. Dum mala ex translatione sustulit, bona reddidit, nichil suum addidisse. In quodam loco interpretando, questio habebatur in ualentinianos et Anthropomorphitas, Deum corporeum dicentes, et humanis eum membris habituque describentes; heic Rufinus, naturam Dei, nulli uisibilem esse sic affirmauit: Aliud quidem est uidere, aliter noscere. uideri et uidere corporum est, nosci et noscere intellectualis nature est. Hoc amplius prosequutus, de iis conqueritur, qui ad insidiandum sibi de Oriente transmissi sunt  qui, ut ait, non solum peruersa intelligentia, uerum etiam uerborum adulterio conati sunt infamare. Ait se nequaquam loquutum de comparatione Patris, aut Filii, sed de  ipsa deitatis natura, num ei aptum uisibilitatis uocabulum uideretur, seque hereticis respondisse, qui Deum uisibilem, quia corporeum, dicunt; uisio enim proprie corporis est. Quare Origenes uisionis appellationem, tanquam suspectam refugiens, melius putauit in natura deitatis, nempe inter Patrem et Filium, illo sermone uti, quem ipse Dominus definiuit: Nemo nouit filium, nisi pater, neque patrem quis nouit nisi filius, hoc pacto ad excludendam occasionem heresibus, notionem potius in natura deitatis, quam uisionem dicens; quum uisio occasionem aliquam hereticis prebere uideretur. Notio autem inter Patrem et Filium seruat indissociabilem ueritatem, precipue Euangelii auctoritate accedente. Ingenue fatetur, se uerba, in Greco incautius fortasse posita, declinauisse, quod ratio, quam exposuit, contra hereses utilis uideretur. Hoc tamen iudicio legentium relinquit, eorum scilicet, quorum animus ab inuidia, fauore et odio sit uacuus. Non uideri id sibi crimini uertendum, quanquam fortasse otiosum; ubi inuisibilitatis  equalitas inter Patrem et Filium et Spiritum Sanctum confirmatur. Ulterius in Schedas suas impia uerba, quod supra tetigerat, intrusa fuisse conqueritur. Hoc ut clarius patefiat, utranque lectionem heic iunctim representabimus.



I.

uerba genuina Origeniane uersionis Rufini.

Quod si requiris a me quid etiam de ipso unigenito sentiam, si, ne ipse quidem uisibilem dicam naturam Dei, qui naturaliter inuisibilis est; non sibi statim uel impium uideatur esse, uel absurdum; rationem quippe dabimus consequenter.



II.

uerba adulterina Origeniane uersionis Rufini.

Quod si requiris a me, quid etiam de ipso unigenito sentiam, si, ne ipse quidem uisibilem dicam naturam Dei, qui naturaliter inuisibilis est, non tibi statim uel impium, uel absurdum uideatur esse, quia sicut Filius Patrem non uidet, ita nec Spiritus  Sanctus uidet Filium.

Ob hoc facinus, ut ait, in ecclesia inauditum, acerrime inuehitur in Eusebium et Marcellam, neutro tamen pro modestia sua, nominatim expresso. Errore scribentis, aut lapsu sermonis deprehenso, schedas corrigi et emendari uoluisset, non falsa interseri, ut uita fratris infamaretur. Quum falsam huiusmodi sententiam Mediolani sibi recitaret Eusebius, et ab se, que legebat, falsa esse dicerentur, interrogatum a quo accepisset exemplaria, respondisse significat, matronam quandam  sibi dedisse. De ea Rufinus, quecumque illa est, nichil se dicere scribit, sed sui eam et Dei conscientie derelinquere. Sibi uero Dei testimonium, Macarii et Aproniani sufficere, qui schedas autographas necdum completas, ab initio legerint, et etiamnum assumentum illud adulterinum seruet: Quia sicut Filius non uidet Patrem, ita nec Spiritus Sanctus Filium uidet.  Hoc postquam non solum se nunquam scripsisse, sed et ab alio falsatum indicasset, anathema dicit neganti, quod non ita uidet Filius Patrem, sicut Pater Filium, et non ita uidet Spiritus Sanctus Patrem et Filium, sicut uidet Pater Filium et Spiritum Sanctum. uidet enim, inquit, et uerissime uidet, sed ut Deus Deum, et lux lucem; non ut caro carnem; sed ut Spiritus Sanctus, non corporeis sensibus, sed uirtutibus Deitatis. Siquis hec negat, sit anathema in eternum. Ex his aperte colligitur, illud assumentum Rufiniane translationi superadditum, non, ut interpreti, sed, ut Origeni, hereseos crimen impingeretur, quasi nimirum illud idem in Greco repertum, Rufinus ab latina uersione resecuisset. Hoc produnt uerba Rufini: Memini sane, quod aliquis eorum, quum argueretur falsasse hec, respondit mihi, in Greco ita haberi, me autem in latino immutare uoluisse. Hanc sententiam negat exstare in codice Greco; et quando etiam exstaret, se nequaquam culpandum, si ab interpretatione sua illam resecuit, quum in prefatiunculis suis  diserte spoponderit, se omissurum, que catholicam religionem offenderent, utpote per hereticos Origenianis scriptis inserta, uel etiam ab ipsomet Origene incaute quidem, non consulto prolata. Se propterea nichil absque promisso uel ratione fecisse, pergit ostendere, in quatuor libris, ab se latinitate donatis, ubi sparsim de Trinitate per singulas paginas disputatur, nullum alium repertum locum, ei similem, quem produxerat. Quare si per omne librorum corpus nusquam sit illa differentia Trinitatis, dici non posse, uno solo capite heresim ab illo confirmatam fuisse, qui eam mille capitibus expugnauerit. Addit, si in schedis suis illud uere repertum fuisset, ipsummet Rufinum tunc Rome presentem, et cum Eusebio in oratione communicantem conueniri debuisse, deque errore moneri, ut scripta nondum edita emendarentur: Si hoc, inquit, in meis literis inuenisset, et uere scrupulum aliquem ex ipsa lectione cepisset, quum me, sicut ipse nosti, Rome positum, haberet presentem,  continuo utique perquisisset, et ipsa ad me scripta detulisset; quippe qui usque ad ipsum tempus etiam uidere me et salutare, et in oratione communicare solitus erat. Contulisset sine dubio mecum de his, quibus uidebatur offendi. Inquisisset quomodo a me fuisset prolatum, quomodo haberetur in Greco. Certe etiam hoc glorie sufficere sibi putasset, si uisus fuisset in dictis nostris uel scriptis fecisse aliquid per se emendari. Aut si furor animi non tam emendare errorem, quam proferre in publicum compulisset, sine dubio nunquam elegisset absentem lacerare, quem potuisset grauius confutare presentem. Sed istum quia falsi conscientia deterrebat, ad me quidem cuius erant, scripta que uolebat criminari non detulit, sed per domos, per matronas, per monasteria, per singulos quoque fratrum circumfert, quo solo possit conturbare auditu. Et hoc fecit sub ipso tempore, quo confestim ex urbe discederet, nec uel comprehensus facti sui redderet caussas. Eusebium carpit, quod iussu Hieronymi magistri  sui, per totam Italiam, turbas sibi excitauerit, conturbarit ecclesias, aures sacerdotum, siue episcoporum polluerit, Rufini modestia, tanquam conscientia abutendo. A discipulo ad magistrum transit, cui obiicit nouam librorum Periarchon interpretationem ab illo adornatam, omnibus, que ipse, ut improbabilia pretermiserat, eidem insertis: Ut Romani, inquit, per ipsum cognoscant Origenis mala, et ignorent bona; scripserat enim Hieronymus aliquando ad uigilantium: Per me Latini cognoscunt omnes Origenis mala, et ignorant bona. Aegre fert, se in hereseos suspicionem adduci, incessabiliter mitti Canes, qui se per urbes, per uicos, per iter quoque transeuntem, calumniarum latratibus insectentur. Tandem ad Hieronymum ipsum orationem suam conuertit, qui iamdudum, ut ecclesiarum magistrum in decem locis laudarit Origenem, tunc nondum hereticum. In hoc pressius Hieronymum, quem semper magistrum appellat, exagitare non cessat, censuram  immitem exercens in eius commentarios iampridem emissos super epistolas Sancti Pauli. Sed quum Sixtus Senensis in Bibliotheca lib. uI. Annot. 287. et sequentibus, singulas Rufini accusationes cum Hieronymi responsionibus diligenter adduxerit, eas indicasse sufficiat.

Iu. Postquam dogmaticis obiectionibus, ut ait, immerito sibi impactis, in priori sue Apologie libro respondit, in altero uaria in Hieronymum congerit. Dolet primo loco iactari, confederatos esse quosdam Origeni ad periurium, et istud mystice traditionis arcanum, absconditum esse in sexto Stromatum. Negat et pernegat, se scire quid sint Stromatum libri, ab Origene scripti, seque illos unquam legisse. Ab omni periurio se alienum profitetur, et secus sentientibus anathema dicit his uerbis: Omnis qui docet quacunque ex caussa peierandum esse, ego dico quod alienus sit a Fide Christi, et ab Ecclesie unitate catholice. Hinc transit ad criminandum Hieronymum, uarias ex eius scriptis sententias decerpens, quas perperam,  uel incaute prolatas esse non dubitat, nempe in libris de uirginitate, Christianorum gradus et ordines lacerasse; Ciceroni, Porphyrio, et Barabbe Iudeo operam dedisse, neque illorum lectionem abiecisse, postquam in somnis ad tribunal Iudicis raptus, se illam imposterum abiecturum sacramento affirmasset. De his tamen se iudicium omne suspendere profitetur: Quia de anima hominis res agitur, de periurii crimine, de negationis Christi sacrilegio, non potest facilis haberi condemnatio; atque hinc declarat, absentes nec reos, nec interrogatos, non debere facile condemnari; qua in re caussam suam agens ita concludit: Quamuis ergo omnes libelli eius hoc testentur, et superflua de hoc mea uideatur assertio, tamen utendum aliquo speciali testimonio est, ne minus plenum his, qui forte eius scripta non legerunt, uideatur esse quod dicimus. Aduersarium grauiter increpat, quasi Porphyrio introductore ad logicam uti maluerit, quam illo, qui introducit ad Patrem. Ei  crimini uertit, quod per monachos Oliueti quamplurimos Ciceronis dialogos in ipsius Rufini cellulis larga mercede sibi describendos curauerit: quod de Bethleem Hierosolymam ueniens, codicem cum dialogo Platonis a M. Tullio latine redditum, ad describendum dederit: in monasterio Bethleemitico partes grammaticas exequens, uirgilium, Comicos, Lyricos, et Historicos auctores pueris, ad discendum Dei timorem sibi traditis exposuerit. uerba, quibus tactus fuerat, quasi se ipsum docuisset, uocat responsione uix digna; Hieronymum doctores suos e Synagoga mercatum , se uero maiorem et ueriorem obtrectationem promeritum, non quod sine magistro didicerit, sed quod magis inter multos et preclaros magistros diu moratus, nichil dignum eorum uel magisterio uel institutionibus haberet. Ipsum Hieronymum, addit Rufinus, non totos triginta dies Alexandrie, ubi erat Didymus, commoratum, et tamen gloriari preceptorem habuisse Didymum. Se ibidem sex annis caussa Dei commoratum,  et iterum post interuallum aliquot aliis diebus, ubi Didymum aliosque Didymo non inferiores audierit, quos Hieronymus ne de facie quidem nouerit, ut Serapionem, Menitem, Paulum Petri martyris discipulum, utque Macarium, Isidorum, et Pambum, omnes amicos Dei, qui eum hec docuerint, que ipsi a Deo didicissent. Hec non sine rubore se retexere, non quod suo ingenio magistri, sed magis quod suum ingenium magistris defuerit. Hieronymo rursus irriso, quod Barabbe Iudeo, et Porphyrii scriptis nimiam operam dederit, non solum Origenem, effuse olim ab illo laudatum, sed et multas eius Homilias in latinum uersas ostendit. Se non minari que in se egerit, quum Ambrosium, ut Origenis et Didymi plagiarium, quanquam suppresso nomine, spreuerit, et Origenem, ut Apostolum, dogmatisten, et Ecclesiarum magistrum laudibus in celum tulerit; se habere Hieronymi epistolam, in qua Ambrosius carperetur;  eam nolle tamen se publicare ante tempus, quia secretiora quedam contineat. Ob doctrinam et sanctitatem Ambrosio laudato, iuxta hunc, se pulicem uocat: non debere conqueri, si post tantum uirum ipse Rufinus carpatur, quem tamen Hieronymus in epistolis ante laudauerat, et in Chronicis Florentio et Bonoso pro uite nobilitate coniunxerat. De iisdem Chronicis Hieronymum Melanie nomen erasisse, cum actus suos uidisset districtioris discipline femine displicere. Se nec Hieronymum, nec alium errantem unquam sequutum, sed in uirtute Christi Ecclesiam Catholicam sequi, neque ulla sua scripta proferri posse, in quibus uel in iuuentute errasse conuincatur. Hieronymum in Origenis scriptis interpretandis multa sustulisse, idemque a se actum: Scripta mea, inquit, nulla exstant, in quibus error meus aliquis corrigendus sit: Hieronymi uero multa esse contendens. Illum antea damnasse modum interpretandi uerbum de uerbo, et postea in interpretandis Origenis libris Periarchon hanc ipsam normam, licet inutiliori sermone  sequutum. Hieronymum uero in noua sua interpretatione uerbum de uerbo transtulisse, eosque arguere, qui Origenem hereticum designant, dum tamen aduersus eos agit, qui Origenem Catholicum defendunt, quando ipse Rufinus ab eo non culpatur, quod Origenem hereticum sed catholicum fecerit. Apologeticum pro Origene Pamphilo martyri abiudicandum non satis esse affirmare: Non credo, quia martyris sit. Hoc, inquit, si uelimus de omnibus scriptorum dicere libellis, que erit in singulis probatio, si dicam: non est uerum; quia Stromatum libri, quos dicis, Origenis non sunt. Unde ipsius esse probantur? Non ex similitudine styli, quia qui falsum facere uult, hunc potest imitari. Ad respuenda scripta Pamphili proferri debuisse, que reprehensione digna uiderentur: Et tunc unusquisque legentium uidisset, quid ibi esset absurdum, quid consequens, quid iniquum, quid certe contra Apostolicas regulas. Sed concesso etiam  Apologiam pro  Origene, non esse martyris Pamphili, sed cuiuscunque unius de Ecclesia, non suis uerbis usum auctorem, ita ut uis libri ab auctoris merito pendeat, sed ex Origenis libris exempla posuisse, et quid de singulis sentiat, non suis defensoriis uerbis, sed eius ipsius, qui accusabatur ostendere; ita ut non excusantis auctoritate, sed suis dictis Origenes defendatur, ideoque superuacaneam esse de auctore questionem, ubi defensio talis est, que auctore non egeat.

5. Hieronymus dixerat, Quis prudentium, uel quis Sanctorum aggredi uoluit in latinum uertere quod tu ausus es? Ego ipse sepe rogatus a multis, non feci. Ad primum respondet Rufinus, Non continuo qui sanctus et prudens est Latinus, eum lingue Grece notitiam sufficienter habere, nec sanctitati eius detrahi, cui deest peregrine lingue notitia: aut iterum, non continuo si scientiam quis habet Greci sermonis, etiam uoluntatem interpretandi habere, aut etiam si habet, non statim discutiendum, cur ille, qui pauca interpretatus  est, non plura, aut non hec, sed illa transtulerit. Ad secundum respondet, non opus fuisse Hieronymum libros interpretari, quorum iam pene omnem continentiam in aliis libris scripserat, licet in Rufino tunc reprehendebat quod ipse ante sub eius nominis sermone protulerat. Arguit Hieronymi nouam Bibliorum interpretationem latinam, ex Ebreo fonte deductam, quum nemo ante id prestitisset, ob uenerationem erga ueterem translationem Italicam ex LXXII. Interpretibus deriuatam, quam Apostoli ecclesiis Christi tradiderant. Ei crimini uertit quod Susanne historiam, tanquam apocrypham, cum trium puerorum hymno absciderit; LXXII uirorum per cellulas interpretantium unam et consonam uocem. Spiritus Sancti interpretatione prolatam, translationi sue, Iudeo Barabba ad pirante, confecte, postposuerit. De Italica etiam uersione, hec que scribit, notatu digna nobis uidentur: Petrus Romane Ecclesie  per uiginti et quatuor annos prefuit. Dubitandum non est, quin, sicut cetera, que ad instructionem pertinent, etiam librorum instrumenta Ecclesie ipse tradiderit, que utique iam tunc, ipso sedente et docente, recitabantur. Hinc occasionem sumit fuse et acriter inuehendi in Hieronymum, quod aliam interpretationem ipse confecerit. Frustra ait, illum in hoc confugere ad auctoritatem Origenis, quem ipse condemnet, preterquamquod Origenes nichil, Hieronymus uero omnes Scripturas ex Ebreis transtulisset. De Pammachio, ad cuius literas, sibi contra Rufinum scriptas, Hieronymus respondit, Rufinus modeste loquitur. Ait enim: Nondum dico que sit illa aut qualis epistola. Tamen quoniam uiri nobilis Pammachii continet nomen, quid fuisset absurdum, si ei tale aliquid respondisses? Frater, non est temere de alterius opere iudicandum; nam et tu ipse nosti quid feceris, quando aduersum Iouinianum Romam misi libellos. Quum eos quidam aliter intelligerent, quam ego me  dictasse memineram; nonne quum iam a plurimis legerentur, et offenderentur pene omnes, cum quibus etiam tu esse putabaris, exemplaria iam de foro, iam de publico subtraxisti, et hec non ad aliquem alium, sed ad me remisisti; caussam pariter, quia multi scandalum pati uidebantur, insinuans, quomodo ego Apologeticum denuo descripsi, et que aliter intelligebantur, ad intelligentiam rectiorem, prout potui, reuocaui. Aequum est ergo, ut quod nobis fieri uolumus, aliis faciamus. Sicut enim meos libros mihi remisisti, ut a me emendarentur, ita et ad illum suos remitte: et quod culpabile uidetur, insinua, ut et ipse se, si in aliquo errauit, emendet. Tum preterea et nos iam in multis exercuimus ingenium, et multa iam nobis opuscula desudata sunt. Ille  hoc primum PROPE opus adiit, et fortasse compulsus, et nichil mirum, si fluctuauit in primis. Nec occasio derogandi Christianis captanda est, sed emendationis utilitas requirenda. Sic Rufinus ab Hieronymo ad Pammachii epistolam rescriptum uoluisset. In anacephaleosi totius Apologie,  quam statim pertexit, ad Apronianum conuersus, iterum de Pammachio sic loquitur: Cognoscat etiam per te, fili carissime Aproniane, sanctus uir ille Pammachius, cuius epistolam amicus meus  in inuectione uel accusatione hac sua protulit, in Christi adiutorio non studiis, sed innocentie fauendum, nec in caussa ueritatis studiose agendum esse magis, quam religiose. Preceptum est enim Domini, ut non secundum faciem, sed rectum iudicemus iudicium. Quia sicut in unoquoque minimorum suorum Christus est, qui esurit et sitit et nudus est, et ipse est qui reficitur et induitur, ita in his, qui iudicantur iniuste, ipse est, qui inique iudicatur; et pro his qui odio habentur gratis, ipse dicturus est: Odistis me gratis. Inde paullo acrius instat his uerbis: Quomodo Pammachius estimat hanc caussam et hoc factum suum  in tribunalibus Christi iudicandum, quum habeat sua conscientia, quod codices illius  contra Iouinianum scriptos, qui iam  publice legebantur et reprehendebantur, subtraxerit de manibus legentium, et culpantes prohibuerit atque culpauerit, remiserit uero ad ipsum auctorem libros suos, insinuans ea, que ad reprehensionem uenirent, ut uel emendaret, uel rem quoquo modo posset, curaret. Meos uero non codices, sed schedulas imperfectas, inemendatas, furto cuiusdam nebulonis et fraude subtractas, sibique delatas, quum me inibi haberet presentem, mihi quidem non offerret, neque conquereretur, sed increpare quidem, aut etiam arguere dignaretur, uel per amicum certe aliquem, aut etiam per inimicum; sed ad Orientem mitteret et instigaret linguam eius hominis, qui eam mitigare non poterat. Quid contra religionem faceret, si me presentem potius conuenisset? Intantum ne colloquio eius uidebamur indigni, ut ab eo nec argui mereremur? Paullo infra ueniam petit, si asperius, quam debuisset, caussam suam perorauit: Nos autem, quamuis necessitate compulsi respondere nisi sumus ei, qui nos amarissime pulsauerat, attamen  pro hoc ipso ueniam petimus, siquid forte asperius prosequuti sumus, quia Deus conscientie nostre testis est, quod multa plura reticuimus, quam protulimus. Penitus autem silere, contra conscientiam criminati, minime potuimus, quum ipsius pene Fidei sue nonnulli iacturam ducerent silentium nostrum. Ex his postremis eruimus, sicut Romani Hieronymum instigauerant ad respondendum Rufino, sic quoque Romanos Rufinum instigauisse ad respondendum Hieronymo, utriusque partis studiosis discordiarum flammas utrinque spargentibus, bono fine, ut credere par est, quum utrique egregie catholici offendicula pertimescerent, et errores auersarentur. Sed quamdiu heic sumus, ab omni prorsus affectu uacuos undequaque esse non licet: nec mirum, si uiri alias sanctissimi et doctissimi humani aliquid patiuntur, id Deo permittente, cuius iudicia imperscrutabilia sunt. Rufinus Apologiam pene omnem absoluerat, quum monachus quidam  Roma Aquileiam profectus, currenti calcar addidit dum  Apologiam sibi ab Rufino relectam probauit, unum tantum excusationis locum pretermissum indicans, quem Rome audisset ab obtrectatoribus incusari, ubi Rufinus in prefatiuncula prima librorum Periarchon, de Hieronymo dixerat: In his que de Origene interpretatus fuerat, nonnulla offendicula esse in Greco, que ita tamen interpretando purgauerit, ut nichil in his, quod a Fide nostra discrepet Latinus sermo inueniat. Idem monachus  addidit, a Rufini emulis spargi, si ipse uersionem Hieronymianam, ut omnis offendiculi expertem probarat, uersionem Rufini ergo improbandam, quam ipse omnis offendiculi expertem non reddidisset. Rufinus tamen respondet, ab se prestitum quod Hieronymus ante prestiterat. Sed de eius scriptis absque malitia et calumnia iudicasse: non quid obtrectationi pateret, sed quid prospectus fuerit interpretantis,  aspexisse in eius scriptis ab Hieronymo reprehensum quod ipse ante conscripserat. In fine ait, si Episcoporum synodus libros Origenis damnandos esse decreuerit, prius Grece damnandos, ut latine uersi damnentur; se demum Catholice Ecclesie sententiam contra eosdem Origenis libros amplexurum. Hec summatim ex utroque libro Rufiniane Apologie recensere uisum est.

uI. Rufinus eodem tempore, quo duos superiores libellos ad amicos Romanos misit, aliam breuiorem Apologiam pro Fide sua ad Anastasium Pontificem direxit, ut inuidiam, sibi apud eundem conflatam, dilueret. Septem capita in ea perpendi possunt, quorum priora quinque respiciunt dogmata Origeni, ut auctori, Rufinoque ut interpreti, adscripta. I. Trinitatem. II. Resurrectionem. III. Extremum iudicium. Iu. Diaboli damnationem eternam. u. Animarum originem. In duobus reliquis capitibus de sua agit latina interpretatione et Fide. Sed prestat ipsa  Apologie capita singulatim enucleare.

1. Se accepisse ait, quemadmodum in controuersiis de Fide seu de quibusdam aliis, apud Anastasium commotis, sui etiam mentio facta fuisset; ipsum uero Pontificem, uelut ab incunabulis per Ecclesiastice traditionis regulas institutum de homine absente, sibique bene et in Fide et in caritate Dei cognito, calumniantibus auditum non accommodasse. Tamen se post triginta annos parentibus spiritualibus et consanguineis redditum, non posse tam cito illos deserere, ut hanc ob caussam labores iterans, Romam peteret. Quare in sue fame defensionem se equum putasse ad Anastasium hasce literas scribere: Non, inquit, ut de sancta mente tua, que uelut quoddam Dei sacrarium, aliquid iniquum non recipit, maculam suspicionis abstergerem, sed ut emulis aduersum me forte oblatrantibus baculum quendam tibi confessionis mee, quo abigerentur, offerrem. Ita Rufinus in capite I. ubi et se probe notum Pontifici, neque Romam  ad caussam dicendam se ab illo uocatum innuit; immo neque Anastasium hostibus suis faciles aures prebuisse, clare significat.

2. Fidem suam persecutionis hereticorum tempore, quum in Sancta Alexandrina Ecclesia degeret, in carceribus et exsiliis, que pro Fide inferebantur, alias probatam, illamque se iterum cuicunque probare paratum. De Trinitate se ita credere, quod unius nature sit, unius deitatis, unius eiusdemque uirtutis atque substantie, nec inter Patrem et Filium et Spiritum Sanctum sit prorsus ulla diuersitas, nisi quod ille Pater est, et hic Filius, et ille Spiritus Sanctus, Trinitas in personis subsistentibus, unitas in natura atque substantia. Filium quoque Dei in nouissimis diebus natum esse confitetur, ex uirgine et Spiritu Sancto, carnem nature humane atque anime suscepisse, in qua passus est, et sepultus, et resurrexit a mortuis, in eadem ipsa carne resurgens, que deposita fuerat in sepulcro: cum qua carne simul atque anima post resurrectionem adscendit in celos, unde et uenturus exspectatur ad iudicium,  iudex uiuorum ac mortuorum. Nihil ad Catholice Fidei regulas exactius proferri poterat.

3. Ait, se carnis nostre resurrectionem fateri, integre et perfecte futuram huius ipsius carnis nostre, in qua nunc uiuimus, non, ut quidam calumniantur, alteram pro hac resurrecturam se dicere, sed hanc ipsam nullo omnino eius membro amputato, uel aliqua corporis parte desecta; sed cui nichil omnino ex omni natura sua desit, nisi sola corruptio. Hoc promittere Apostolum; hec sibi de resurrectione tradita ab his, a quibus sanctum baptisma in Aquileiensi Ecclesia consequutus fuerat, nempe a Sancto ualeriano metropolita, a Chromatio, et Eusebio; que, inquit, puto ipsa esse, que etiam Apostolica Sedes tradere et docere consueuit.

4. Se credere profitetur, iudicium futurum, in quo unusquisque recipiat propria corporis, prout gessit siue bona, siue mala; Diabolum etiam eternis ignibus mancipandum, hocque si quis negat, partem cum ipso  eterni ignis accipiat, ut sentiat quod negauit.

5. Hinc transit ad questionem de anima, de cuius origine quum nondum quicquam definitum haberetur, ait, se exspectare iudicium Pontificis: audio, inquit, et de anima questiones esse commotas: de qua re utrum recipi debeat querimonia, aut abiici, uos probate. Apud quamplurimos Ecclesiasticos tractatores ait, se de hac questione diuersa legisse, que ad tres omnino sententias redigit. I. Quosdam, per humani seminis traducem animam diffundi affirmare. II. Alios, a Deo cotidie creari, et formatis in utero corporibus infundi. III. Alios denique, factas iam olim quum omnia Deus creauit ex nichilo, et cotidie in corporibus dispensari. Hoc postremum ait sensisse Origenem, et nonnullos alios Grecorum. De se autem ita subiungit: Ego uero quum hec singula legerim, Deo teste, dico quia usque ad presens certi uel definiti aliquid de hac questione non teneo; sed Deo relinquo scire quid sit in uero, et si cui ipse reuelare dignabitur. Ego tamen hec singula et legisse me non nego, et adhuc  ignorare confiteor preter hoc quod manifeste tradit Ecclesia, Deum esse animarum et corporum conditorem. Ex his patet, nulli ex tribus sententiis de origine anime superius adductis Rufinum inhesisse, quamuis eius preexistentiam, ex Origenis, certe non sua, opinione protulerit. Nec solum Rufinum, sed et alios uiros doctrina et sanctitate probatos in hac dubitatione per plura secula fuisse, ubere doctrine apparatu docet Cardinalis Norisius in uindiciis Augustinianis cap. Iu, § 3. Petrus Halloixius in Origenis defensi lib. Iu quest. Iu. pag. 281. aliud esse ait, opinari de rebus dubiis et incertis; aliud illas, ut ueras et certas, proferre; aliud item questionis alicuius uentilande caussa uarias in medium sententias adducere. Ad hec aliud unam aliquam ab ecclesia non probatam nec definitam proponere, illique adherere. Itaque auctor iste contendit, Origenem de animabus nullum dogma constituisse, more  asserentis, sed coniecturas uarias adduxisse instar disserentis. Sanctus Pamphilus martyr in Apologia, hoc unum dogma Origenem certo tenuisse testatur: Unius substantie omnes animas et immortales et rationales et liberi arbitrii ac uoluntatis. Iudicandas quoque esse pro his, que in hac uita gesserunt, esse itidem factas a Deo, qui uniuersa condidit, et creauit. Idem martyr pro certo habet, Origenem tractasse de animabus ante corpora exsistentibus non asserendo, sed inquirendo, tanquam de re in traditionibus Apostolicis non contenta, necdum ab Ecclesia definita. Rufinus, dici non potest, animas compage corporis antiquiores, secundum Origenem, credidisse, si neque hanc, neque ullam aliam de origine anime sententiam tenere se profitetur, sed hoc unum quod manifesto tradit Ecclesia, Deum esse animarum et corporum conditorem.

6. Ait, sibi nunciatum, contra se ideo disputari, quod quedam Origenis, rogatus a fratribus, de Greco  in Latinum transtulerit. Putare se tamen, quod omnes intelligant, hec pro solo liuore culpari. Si aliquid displicet in auctore, id in interpretem non detorquendum; se in Grecis sensibus uerba latina dedisse tantummodo. Siue ergo illis sensibus laus, siue culpa inest, neutrum sibi imputandum. Quinimmo etiam illud in prefatiuncula se adiecisse, ut aliquando decideret, que non ab Origene dicta, sed ab aliis uiderentur inserta, proptereaquod de iisdem rebus alibi catholica et contraria dixisset.

7. Rogat Summum Pontificem, ne factionibus et calumniis, ei ob hoc patiatur inuidiam conflari: Quod, inquit, in Ecclesia Dei fieri non licet. Ubi enim simplicitas tuta erit et innocentia, si hic non erit? Se neque Origenis defensorem, neque assertorem, neque primum interpretem esse subiungit; alios ante se id prestitisse, quod ipse postremus prestiterat rogatus a fratribus. Si iubetur ne fiat, iussionem obseruari debere imposterum. Si culpantur qui ante fecerunt, debere culpam a primis incipere. Demum  omnia ita concludit: Ego enim preter hanc Fidem, quam supra exposui, idest quam Romana Ecclesia et Alexandrina et Aquileiensis NOSTRA tenet, queque Hierosolymis predicatur, aliam nec habui unquam in isto homine  nec habeo, nec habebo: et si quis aliter credit, quisquis ille est, anathema sit. Reddent autem in die iudicii rationem hi, qui offendicula et dissensiones et scandala fratribus propter inuidiam solam generant et liuorem. Fidem Ecclesie Alexandrine post Romanam recenset, quia sexennio ibidem uixerat, et quia Ecclesie Alexandrine post Romanam apud omne euum prius tanta fuit auctoritas, ut Occidentis Ecclesia communionem illius maximi fecerit, consuetudinesque seruauerit, ut ex Actis Concilii Aquileiensis, A. D. 381. celebrati, ostendit Caspar Barthius in notis ad Zacariam Mityleneum, pag. 294. Hieronymus in epistola LuIII. alias LXuIII  ad Theophilum scribit: Romanam Fidem Apostolico ore laudatam, cuius se esse participem Alexandrina Ecclesia gloriatur. Gelasius pontifex in epistola decretali, quam nos aliquando sinceram, et ab interpolationibus uacuam edidimus, de eadem Ecclesia sic statuit: Secunda autem sedes apud Alexandriam, beati Petri nomine a Marco eius discipulo, Euangelista, consecrata est. Huc plane allusit Aeneas Parisiensis initio libri contra errores Grecorum apud Dacherium in Spicilegio tomo uII. que sedes, inquit, secunda est a prima Romana, ut canonum statuta decernunt. Hec canonum statuta alia non sunt ab epistola Gelasii Pontificis. Rufinus post Ecclesiam Alexandrinam memorat Aquileiensem, in qua tunc degebat, et ubi olim Christi fidem acceperat; ultimo uero loco Hierosolymitanam, ubi diu moratus, et ad gradum presbyteri euectus fuerat. Utramque Apologiam scripsit Rufinus A. D. 400. Hieronymus enim lib. I. sue Apologie, eodem anno scripte, pag. 377. hec habet: Compulsus sum ante BIENNIUM breui libello tuis contra me preconiis respondere. Hunc libellum ad  Pammacnium scripsit A. D. 398. ut supra monstrauimus. Has duas Apologias subinde tres libellos, et tria uolumina ab Hieronymo dici apparebit.



CAPUT. u.

I. Rufini utriusque Apologie synopsis, ad Hieronymum mittitur. II. Qui statim ad utramque respondet. III. Apologia Origeniana, quam Hieronymus Pamphilo abiudicat, huic martyri uindicatur. Iu. Quenam Pamphilus scripserit. u. Coniecture ad Apologiam Pamphilo abiudicandam excusse. uI. Responsio Hieronymi ad accusationes Rufini. uII. Ad alias Rufini accusationes Hieronymi responsa. uIII. Refutatio Hieronymi Apologie Rufini ad Anastasium papam.




[I.]

I. Rufinus utramque Apologiam suam cum amicis Romanis communicauit, qui, secundum uotum auctoris, eas nequaquam in uulgus sparserunt; sed per angulos, ut ait Hieronymus, suis tantum audiendas ingesserunt.  Hieronymus initio libri I. Apologie id factum ait, ut et simplicium corda percuterent, eique pro se respondendi facultatem auferrent. Rufinus contra ait, se libros suos ad eos tantum misisse, qui uerbis Hieronymi lesi fuerant, et non ad plures. Hoc eruitur ex lib. III. Apologie contra Rufinum. Illud non euasit impune; Pammachius enim et Marcella, quum integrum Apologiarum exemplar obtinere non potuissent, saltem hinc inde precipua illarum capita studiose corrosa ad Hieronymum festinanter perferenda curarunt, fortasse per Paulinianum eius fratrem, ex Dalmatia Bethleemum redeuntem. Ut acrius ad respondendum incitaretur, istiusmodi etiam synopsi relatio eorum accessit, que ab amicis Rufini de Hieronymo uulgabantur. Quare uir Sanctus ubi primum ex amicorum literis et Pauliniani ore se maledice traductum accepit, continuo Apologiam in duos libros distinctam pro se elucubrauit, eamque ad Pammachium et Marcellam Romam direxit; utrumque  enim Rufinus, preter Hieronymum ipsum, perstrinxerat. In inscriptione uulgati operis, non Marcelle, sed Marcellino hactenus lectum est: quem Tillemontius tomo XII. pag. 247. Tribunum illum fuisse coniecit, qui A. D. 411. prefuit magne collationi Carthaginiensi apud Baronium A. D. 410. §. 58. Sed Martianeus tandem Marcellam pro Marcellino ex codicibus MSS. restituit, in quibus hanc epigraphen reperit: Incipit Hieronymi doctoris egregii aduersus tres libros Rufini, calumniatoris inuidi, defensio missa Pammachio et MARCELLAE. Summa Hieronymiane Apologie huc reducitur.

II. Ex Pammachii, Marcelle, et multorum literis se didicisse, accusari in schola Tyranni  quod libros Periarchon in latinum uertisset, quum tamen ipse Rufinum accusaret, quod eandem uersionem adgredi non dubitasset. Impudentes uocat, qui medicum arguunt, quod uenena prodiderit. Id ab illis prestari, ut Rufinum, quem, ut pharmacopolam Origenistarum non obscure traducit,  non innocentie merito, sed criminis communione tueantur quasi culpam numerus peccantium minuat, et in personis, non in rebus sit accusatio. Dolet Rufini Apologias contra se scriptas ingeri omnibus audiendas, nec tamen edi, ut, inquit, et simplicium corda percutiant, et mihi facultatem auferant respondendi. Nouum esse malitie genus accusare quod prodi timeas, scribere quod occultes. Se figuratas Rufini laudes repulisse, quia sub amici nomine, inimici insidias deprehenderat. Iam uero id sibi Rufinum in Apologia crimini uertere, quod ante in prefatiuncula librorum Periarchon semel iterumque laudi uerterat, quum post reconciliatam simultatem etiam leues suspiciones fugere debuisset, ne quod fortuito fecisset, consulto facere putaretur. Si auctoritatem suo operi perstruebat, laudare potuisse columnas Ecclesie Hilarium, Ambrosium, uictorinum, Origenis interpretes, quos tamen tacuit, uno laudato Hieronymo, qui se pulicem  uocat. De priori sua epistola ad Pammachium et Oceanum scripta, sic loquitur: Teneo epistolas uestras, quibus accusatum me scribitis esse, et HORTAMINI, ut respondeam criminanti, ne si tacuerim, uidear crimen agnoscere. Ex his colligimus, non unum Pammachium, sed Marcellam quoque Hieronymo ad scribendum contra Rufinum stimulos addidisse, preter Oceanum, cuius nomen quanuis exprimitur in Pammachii epistola ad Hieronymum, hic tamen in suis responsis nunquam eum memorat, nec Rufinus uel leuiter quidem tangit, cuius rei caussa nos fugit. Addit, se iam respondisse, et quanuis lesum, sic amicitie iura seruasse, ut se sine accusantis accusatione defenderet, quodque unus Rome amicus  obiecerat, a multis in toto orbe inimicis diceret iactitatum, ne homini sed criminibus respondere uideretur, nunquam enim nominatim expressit Rufinum, sed tanquam de pluribus, loquutus est. Alia insuper congerit, ut Rufini laudes sibi iure suspectas fuisse demonstret, seque apud tacitum lectoris iudicium purgatum  reddat, ne prior lesisse uideatur. Apologias, quas, Rufino contra se scriptas fuisse didicerat, semel et iterum aspernatur, modo enim ludibrii causa TRES libros uenustate Attica textos uocat, paullo post responsum illis minatur his uerbis: Sed aduersus illos libros qui per angulos garriunt, et furtiua accusatione me mordent, quum  editi fuerint, et de tenebris ad lucem processerint, atque ad nos uel studio fratrum, uel temeritate emulorum potuerint peruenire, respondere conabor, neque enim magnopere formidandi sunt, quos metuit auctor suus prodere, et tantum confederatis legendos esse decreuit. : Nec lesisse contentus quasi aduersus elinguem semperque taciturnum, TRES elucubrauit libros et antitheses Marcionis de meis opusculis fabricatus est. He antitheses, opus erant, in quo Marcion uetus Testamentum cum Nouo, siue discordiam Euangelii cum lege committere ausus est, ut ait Tertullianus, qui toto libro Iu. aduersus Marcionem, opus refutandum  suscepit. Tres libri a Rufino scripti, quos Hieronymus duobus huius Apologie prioribus refellit, sunt utraque Rufini Apologia, quarum prima, in duos libros distincta, inuadit Hieronymum, Secundam, que est pro fide ad Anastasium Pontificem, Hieronymus, sibi nondum uisam, contra se scriptam pariter uocat, quia in ea sugillatur. Sectatores Rufini Hieronymo succensebant, quod libros Periarchon et ipse uertisset, quanquam, ut noxios et Ecclesiastice fidei repugnantes, damnaret. His Bethleemiticus senex Pammachium alloquens, ita respondet: TUAE me, frater Pammachi, et TUORUM litere compulerunt, dicentes, illos ab alio  fraudulenter esse translatos, et interpolata nonnulla, et uel addita uel mutata ac ne paruam quidem epistolis haberem fidem, misistis exemplaria eiusdem translationis cum prefatiuncula laudatrice mea. His lectis et collatis cum Greco, ait se illico animaduertisse, ab Rufino interprete meliorem in partem mutata, que Origenes de Patre, Filio, et Spiritu Sancto impie dixerat; cetera autem dogmata  de Angelorum ruina, de animarum lapsu, de resurrectionis prestigiis, de mundo uel intermundis [Leg. intermundiis] Epicuri, et de resurrectione omnium in equalem statum, uel a Rufino ita plene conuersa, ut habebantur in Greco, uel de commentariis Didymi exaggerata firmiora fuisse posita, ut qui in Trinitate Catholicum legerat, in aliis hereticum non caueret. Post Rufini translationem et suam inter se comparatas, in prima, ait, laudem auctoris, in secunda uituperationem contineri. Cur Origenem in quibusdam ante laudasset, se docuisse scribit in epistola ad Pammachium; tunc, interpretationis sue caussam reddidisse, ne scilicet impius, quasi pius Ecclesiis traderetur. Septuaginta libros Origenis, ut Rufinus aiebat, se in latinum uertisse fatetur, nec tamen de ullo opere suo Romam commotam. Ego, inquit, per tot annos tam multa conuertens nunquam scandalo fui; tu  ad PRIMUM et solum opus, ignotus  prius, temeritate factus es nobilis. Rufinus ante suum reditum in Italiam, nichil unquam in literas miserat, huc tamen reuersus ante libros Periarchon Regulam Sancti Basilii latio donauit, sed quum Abbatis Pinetensis priuato usui conscripta, nondum passim innotuisset, Hieronymus primum et solum opus a Rufino confectum, translationem librorum Periarchon existimauit.

III. Hieronymus Pamphili Apologiam a Rufino latine conuersam, totis uiribus semel atque iterum inuadit, ut magni nominis patrocinio Origenem spoliet. Rationes a Norisio in Dissertatione de Synodo u. cap. XIII. magnopere exaggeratas, que Apologiam martyri abiudicant, paucis complectar, additis pro Pamphilo, Rufinoque responsis, precipue illis, que in Apologie sue Quest. uII. siue pag. 132. operum editionis Basileensis apud Henricpetrum anni 1601. edidit Mirandule Comes Io. Picus, uel Phenix, qui ob eandem etiam Apologiam a Roberto Cardinali Bellarmino Ecclesiasticis scriptoribus adnumeratur,  ut uir ingenio et doctrina pro etate maximus. Hec responsa nunc certe Christiane religionis plurimi intersunt, quia impios nefandosque nostri temporis Arianos, et singulatim Christophorum Sandium, mortalium impudentissimum, tanti martyris presidio exarmant. Hos enim urit, Seruatoris nostri diuinitatem et homoousion in Apologetico Patris Anteniceni disertissime adstrui. Hoc idem egregie animaduertit strenuus defensor Fidei Nicene Georgius Bullus, qui sect. II. cap. IX. §. 20. pag. 207. iterumque cap. XIII. §. 3. pag, 263. omne studium in eo posuit, ut opus illud Pamphilo uindicaret. Ergo Hieronymum audiamus lib. I. Apologie pag. 357: Sex libros, ut ante iam dixi, Eusebius Cesareensis episcopus, Ariane quondam signifer factionis  pro Origene scripsit, latissimum et elaboratum opus: et multis testimoniis adprobauit, Origenem iuxta se Catholicum, idest iuxta nos Arianum. Horum tu primum  librum uertis sub nomine martyris. Et miramur, si me homunculum parui pretii, Origenis laudatorem uelis, quum martyri calumniam feceris. Paucisque testimoniis de Filio Dei et Spiritu Sancto commutatis, que sciebas displicitura Romanis, cetera usque ad finem integra dimisisti, hoc idem faciens in Apologia quasi Pamphili quod et in Origenis Periarchon translatione fecisti. Si iste Pamphili liber est, de sex libris quis erit primus Eusebii? In ipso uolumine, quod tu Pamphili simulas, sequentium librorum facta mentio est. In secundo quoque et reliquis dicit Eusebius quid in primo libro ante iam dixerit, et quod eadem repetere non debeat. Si totum opus Pamphili est, cur reliquos libros non transfers? Si alterius, cur nomen immutas? His consona habet lib. II. Apologie cap. Iu. pag. 407: uir doctissimus Eusebius  per sex uolumina nichil aliud agit, nisi ut Origenem sue ostendat Fidei, idest Ariane perfidie: et  multa ponit exempla, et hoc constanter probat. Sic Hieronymus. Num istud opus, sex uolumina, seu libros complexus, alicubi adhuc supersit, omnino ignoramus. In synopsi, quam exhibet Photius cod. CXuIII. inque libri I. uersione latina, a Rufino confecta, nullum certe Ariane perfidie uestigium deprehenditur: sique Arianum uirus in eadem Apologia, quam Photius criticorum princeps diligenter excussit, reuera delituisset, nulla profecto caussa erat, cur ipse, Ario, et Origeni alias minime blandus, id silentio preterire debuisset. At uero non unus Eusebius, ut Hieronymus censuit, sed Eusebius simul et Pamphilus coniunctis studiis Apologiam, pro maxima eius parte, scripserunt. Hoc disertim testatur qui omnium optime rem nouit Eusebius ipsemet lib. uI. Hist. Eccl. cap. XXXIII. Quecumque uero, inquit, de illo  necessario cognoscenda sunt, ea petere licet ex Apologia, quam pro eo ego et Sanctus nostri temporis martyr Pamphilus CONSCRIPSIMUS, quam quidem nos,  propter maleuolos quosdam accusatores, COMMUNI studio atque opera iunctim elaborauimus. Rufinus lib. uI. Historie Eusebiane cap. XXIu in fine hoc ipsum ita contraxit: Que tamen  agnosci possunt ex ea, que scripta a Sancto Pamphilo martyre Apologia pro ipso una mecum. Eusebii locum explicat Photius, qui seculo IX. totam Apologiam legit. Ait enim codice CXuIII. supra indicato: Lectus est Pamphili martyris et Eusebii pro Origene codex. Tomi autem sunt sex, quorum quinque a Pamphilo in carcere degenti, presente etiam Eusebio, elaborati sunt. Sextus autem posteaquam gladio martyr uita priuatus migrauit ad Deum, quem concupiscebat, ab Eusebio denique est absolutus. Antea Photius cod. CXuII. recensuerat scriptorem anonymum, qui aliam Apologiam pro Origene condidit, in primis Pamphilum martyrem et Eusebium sequutus: Pre ceteris uero  Pamphilo martyri innititur et Eusebio. Atqui scriptor ille non fuit certe Arianus,  qui, teste Photio, de Sancta Trinitate nichil erratorum adfert. Quin etiam hoc asserit de Origene, nichil eum, quod quidem ad dogma de Trinitate attinet, errasse. In hoc articulo eandem plane rationem et methodum seruat, ac Apologia, sub Pamphili nomine a Rufino latine edita. Ergo hec ipsa Rufini translatio codicem Pamphili, quem Anonymus, in articulo de Trinitate catholicus, Grece legit, fideliter exprimit. Nec puto quenquam eatenus diuinationibus indulturum, ut Rufinum dicat, non ex suo tantum sed ex omnibus, quotquot erant, exemplaribus Grecis, Arianismum deleuisse, quo facilius Eusebii librum Pamphilo martyri supponeret. Quis hoc unquam dicat, aut credat? Hec manifeste produnt, Origenis Apologiam recte Pamphilo adscriptam, si Pamphilus perinde ac Eusebius in ea condenda laborauit. Adde, Socratem lib. Iu. cap. XXII. totam uni Pamphilo dare. uerba eius hec sunt, meminit quoque illius  Pamphilus martyr in iis libris, quos pro Origene elaborauit. At uero lib. III.  cap. u. Pamphilum iuxta ac Eusebium, utrumque communiter pro Origene insignibus libris Apologiam scripsisse tradiderat; quippe duorum opus modo utrique, modo alterutri adscribebatur. Certe Synadicon seculi uI. a Christiano Lupo uulgatum, cuius auctor ubique Origenem pulsat, Eusebium citat in opere apologetico pro Origene. Sed martyris et ipsius Eusebii Cesareensis nominibus prenotari testatur epistola CXCuIII. apud Baluzium in Noua collectione tomo I. pag. 895. Iam uidemus quo euadat Hiero nymi argumentatio aduersus Apologeticum, a Rufino translatum, ubi ait: Si liber PRIMUS non Eusebii, sed Pamphili est, de SEX libris quis erit PRIMUS Eusebii? Is erit liber Pamphili. Sed alia ratio librum primum uni Pamphilo uindicat. Eam accipe; sed Picum pro eo loquentem prius audire necesse est. Eusebius apud Hieronymum, inquit Picus, probare conatur, Origenem fuisse Arianum. Atqui in Apologetico Pamphili nichil aliud agitur, quam ut probetur, Origenem  non fuisse Arianum, queque heresim Arii confirmantia, in eius libris occurrunt, non ab illo scripta, sed ab Arianis intrusa. Ergo omnino diuersus sit liber iste ab illo necesse est, qui contrariam caussam tuetur. Porro librum hunc primum Apologie, in sex libros distincte, solus Pamphilus scripsit, teste Hieronymo in Catalogo, quem is ante decennium ediderat, adeoque tempore puro, necdum ab ulla cum Rufino inimicitia turbato. Ait enim cap. LXXu. Pamphilus scripsit ANTEQUAM Eusebius Cesareensis scriberet, Apologeticum pro Origene, siue, ut qui est liber primus Apologie in sex libros postea distincte. His uerbis Hieronymus in antecessum explicauit quod postea scripsit cap. LXXXu. ubi inter Opera Eusebii hoc legitur: Apologie pro Origene libri sex. Huius Apologie quatuor subsequentes libros Pamphilus et Eusebius postmodum collatis studiis una scripserunt in carcere. Pamphilo denique martyrii gloria coronato, totum librum sextum de suo  Eusebius adiunxit, quem unum pro Eusebiano Gelasius I. pontifex agnouit in Decreto, a nobis sincere edito, dum cap. III. de Eusebio ait: Quod in laudibus atque excusatione Origenis Schismatici UNUM conscripserit LIBRUM. Non ergo sex, sed unum tantum, nempe sextum librum de suo Eusebius procudit. In Synodo uII. ecumenica Actione u. apud Labbeum tomo uII. pag. 367. Antipater Bostrorum episcopus Apologiam Eusebii, non Pamphili, refutasse traditur, quia, ut puto, hunc unum librum sextum refutauit; que enim ex Sermone primo contradictionum Antipatri recitantur, preexistentiam animarum refellunt, de qua Pamphilus omnino silet. Floruit Antipapater A. D. 460. ex Norisio in Dissert. de Synodo u. cap. XIII. Is in caussa esse potuit, cur postea Gelasius A. D. 494. in Decreto eundem librum unum notauerit. Iam patet, cur uni Pamphilo, et non etiam Eusebio unus liber primus tribuatur. Pamphilo quoque tribuit Gennadius, ut postea monstrabo. Ad hec antiquissimus auctor Predestinati, quem ante natam  Eutychii heresim, hoc est ante A. D. 447. prodiisse constat, quemque alii Primasio, alii Arnobio iuniori adscribunt  ipsum Apologeticum uni Pamphilo hisce uerbis tribuit cap. XXII. Quicunque usque hodie Origenem legit, si prudenti eum nouit recitatione distinguere, deprehendit loca ab hereticis maculata: quod ita esse Pamphilus in suo Apologetico declarauit. Rursus cap. XLIII. sic loquitur: Hic  EDIDIT Apologeticum et omnia, que Catholici ignorantes mentiuntur, exclusit, ostendens, ea, que reprehensibilia inueniuntur in eius opusculis, Origenis non esse. Hic auctor scripsit post concertationes hac de re inter Hieronymum, Rufinumque editas, et tamen Rufini de Pamphilo sententiam amplecti maluit. Io. Trithemius in Catalogo cap. XLuII. et Baronius etiam A. D. 256. §. 40. ab hac sententia nequaquam discedunt. Quum uero uniuerse Apologie maxima pars, siue toti libri quatuor, primo, et sexto intermedii,  duos simul Eusebium et Pamphilum indiscriminatim auctorem haberent, sextusque insuper totus esset Eusebii, haud mirum est, si Eusebius, omnium conditor ab Hieronymo aliisque interdum dictus, siue etiam creditus. Post Synodici auctorem, et Photium, Nicephorus Callistus lib. X. cap. XIu. mixtim totos sex libros Pamphilo perinde ac Eusebio propterea adsignauit, quod omnes in uno codice iunctim, non separatim occurrerent. Nec sane primum a quinque reliquis auelli oportuit, si in omnibus unicum argumentum duo auctores simul tractabant, adeoque totum opus generatim Pamphili et Eusebii pro Origene Apologia dici iure et merito potuit. Tot rationum momenta suis omnino calculis adprobauit Lucas Holstenius in notis Mss. ad Catalogum Bellarmini, ubi de Origene agitur: Imo, inquit, primus liber indubitate est solius Pamphili. Ceteri Pamphili simul et Eusebii, nimirum excepto ultimo, qui est solius Eusebii.

Iu. Aliam Hieronymi coniecturam examinemus. Liber primus sub nomine Pamphili a Rufino translatus  subsequentes quinque commemorat. Ergo omnes ab uno ingenio Eusebii prodierunt; non enim Pamphilus primi auctor solus reliquos etiam tanquam suos, commemorasset. Hoc tamen unde uiro magno exciderit, ignoratur. Nam in Pamphili Apologetico adhuc superstite, nulla prorsus subsequentium librorum fit mentio: neque eam faciendi ulla fuit caussa, quum in uno libro suo, undecunque absoluto S. martyr Pamphilus argumentis suo tempore in Origenem excitatis, plene respondeat, uir scilicet Adamantii usque adeo studiosus, ut maximam partem Origenis uoluminum sua manu descripserit, inquit Hieronymus in Catalogo cap. LXXu. Norisius in Dissert. de Synodo u. cap. XIII. Hieronymum ait loqui de libro I. non prout corruptus fuit a Rufino, sed prout in autographo Cesareensi exstabat. uereor tamen, ut hoc uerum sit. uerba eius hec sunt in Apologie lib. I: In ipso uolumine, quod tu  Pamphili simulas, sequentium librorum facta mentio est. Atqui uolumen, quod Pamphili a Rufino simulari dicebatur, est idem ipsum, quod Rufinus uulgauit. Sua enim uersione latina hoc simulare creditus est, quanquam nec simulauit quod reuera asseruit. Quod uero subiungit Stridonensis Pater: In secundo quoque et reliquis dicit Eusebius quod in primo libro ante iam dixerat, et quod eadem repetere non audeat; hoc Pamphili caussam nequaquam euertit; in secundo enim et posterioribus libris mentio primi utique fieri potuit, immo et debuit, quum hic primus iamdudum ab solo Pamphilo, postmodum quatuor reliqui ab Eusebio simul et Pamphilo, sextus denique ab solo Eusebio conscripti fuissent. Caussa quam Hieronymus a Rufino sciscitabatur, cur primum dumtaxat, et non quinque reliquos transtulisset, hec fuit, quia non Eusebii simul et Pamphili, sed unius Pamphili indubitatum pro Origene testimonium, per se integrum et completum, producere uoluit. Hinc nulla libros reliquos, ab utroque, non ab uno Pamphilo  scriptos, transferendi necessitas fuit. Quid? quod idem Rufinus in prologo suo ad Macarium se unicum Apologetici librum sibi uertendum proposuisse testatur? librum eius  quem pro Origene in Greco scripsisse traditur, transferri tibi poposceris in latinum. Non libros, sed librum memorat. uerba scripsisse traditur, nobis ostendunt rem omnium uulgatam, communique traditione notissimam, adeoque tunc primum haud sane confictam.

u. Hec representare uisum est, ut intelligatur, Pamphilum martyrem ex Apologie possessione hucusque non deiici. Iam reliquas coniecturas ad examen uocemus. Eusebius tres libros scripsit de uita Pamphili, in quorum ultimo hec tradit: Ipse quidem PROPRII OPERIS nichil omnino scripsit exceptis EPISTOLIS, quas ad amicos forte mittebat, intantum se humilitate deiecerat. Ex uita Pamphili, nunc deperdita, hec Hieronymus lib. I. Apologie pag. 359. quibus de suo ista subiungit: Defensor Origenis, et laudator Pamphili   dicit Pamphilum nichil omnino scripsisse, nec PROPRII quicquam condidisse SERMONIS: et hoc dicit, iam Pamphilo martyrio coronato, ne habeas suffugium, post editos ab Eusebio libros, hoc Pamphilum scripsisse. Utrum uerba proprii operis, et proprii sermonis discrimen aliquod in Greco Eusebii contextu fuisse prodant, puta proprie doctrine, quum nobis desit ipsum opus Eusebii, diuinare non possumus. Interim certe Eusebius non dicit, Pamphilum nichil operis, sed nichil proprii operis condidisse, et eius Apologia nichil habet PROPRII operis, siue doctrine, quandoquidem contra malam doctrinam, Origeni obiectam, ueram eius doctrinam, ipsis Origenianis uerbis expressam, opponit, ut ex utriusque mutuo collate discrimine clare euincatur, Origenis scripta ab hereticis fuisse corrupta, quum hanc unam questionem pertractet, fuerintue libri Origenis corrupti, necne: quod non est proprii operis aliquid condere. Ad hec qui ipsum Epistolas scripsisse testatur, utique etiam testatur, eum aliquid proprii  sermonis scripsisse. Ideo enim Eusebius adiecit: EXCEPTIS Epistolis, quod he proprii sermonis essent; et fortasse id addidit, ut hoc idem opus exciperet. Hinc Hieronymus epistolarum auctores scriptoribus Ecclesiasticis adnumerauit, uti preter Apostolos, Ignatium, Polycarpum, aliosque. Atqui Pamphili Apologeticus, integris locis Origenianis constat preter initium, quod nichil aliud est, quam Epistola ad Confessores. Quare id quod in hoc opere ad Pamphilum pertinet, Epistola potius dici potest, quam liber. Aliud opusculum Pamphili martyris, sed non proprii sermonis, siue doctrine, est expositio capitum Actuum Apostolorum, nuperrime editum ab amico nostro u. C. Domno Bernardo de Montfaucon in Bibliotheca Coisliniana pag. 78. Eam antea sub ementito nomine Euthalii Episcopi Sulcensis ediderat alter amicus noster Laurentius Zacagnius in Monumentis Ecclesie Grece pag. 428. Huius expositionis cum Apologia  comparatio. Pamphilum utriusque auctorem esse omnino confirmat, licet latinam tantum Apologie uersionem habeamus. Nec ceteroqui Hieronymus Apologie stilum Eusebiano conformem esse pronunciauit: et sane lector discrimen aliquod intercedere non diffitebitur. Hec eadem Pamphili opuscula fortasse comprehendi quodammodo possunt nomine Indicum librorum Origenis, quos Eusebius lib. uI. Histor. cap. XXXII. a Pamphilo scriptos fuisse testatur. Reuera enim Indices, siue excerpta doctrine Origeniane et in Sacram Scripturam, continere uidentur.

uI. Pro Pamphilo Hieronymus ipse adducebatur, qui ante decennium in Catalogo suo Apologiam pro uero fetu Pamphili memorauerat, Grece conscriptam, necdum a Rufino in latinum sermonem conuersam: tunc enim Hieronymus nullum imposture uestigium, nulla mendacia, nullasque hereses in exiguo libello deprehenderat, alias auctore Catholico et martyre dignum certe non iudicasset. Quin  eum legerit, dubitari nequit, quum in prologo Catalogi se excuset, si eos pretermisit, quorum scripta non legit. Hieronymus hoc argumento pulsatus, respondet lib. II. Apologie I. pag. 419. se in hoc a Rufino, qui codicem communicauerat, falsum fuisse: Posui et hunc librum a Pamphilo editum, ita putans esse, ut a te et tuis discipulis fuerat diuulgatum. Itaque fraudem tuam errori meo imputare non debes. At alibi non in Greco, sed in Latino contextu fraudem a Rufino commissam dicit, et generatim dicit. Rufinus tamen hec omnia diluit in epistola, nunc deperdita, contra quam librum III. sue Apologie scripsit Hieronymus. Ego uero puto, fraudem illam, siqua fuit, in inscriptione, non in contextu operis indicari. At si Hieronymus postea codicem reperit, a librariis solo Eusebii nomine prenotatum, contra est Eusebius ipse, qui illum non sibi solum, sed Pamphilo etiam adscripsit: neque Photius in Grecis huius Apologie codicibus, qui eius etate supererant, ullum  ex erroribus deprehendit, quos Hieronymus generatim ait se deprehendisse, quosque in latina translatione a Rufino sublatos fuisse conqueritur. Hic idem S. Pater ante finem ep. XLI. alias LXu. ad Pammachium et Oceanum multis aliis uariisque inter se coniecturis librum Pamphilo abiudicare conatus fuerat, quas paucis recensere non pigeat.

1. Ait, ab amicis et sectatoribus Origenis conflatum sub nomine Pamphili, ut Adamantium testimonio martyris ab infamia uindicaret. Hanc coniecturam postmodum parui fecit, dum alias ab hac diuersas excogitauit.

2. Ex collatione stili agnosci non posset, ait, utrum sit Pamphili, quum aliud eius opus non reperiatur. De aliis Pamphili scriptis superius iam dixi: et si opus genuinum comparatione stili nosci non potest, non ideo in dubium uerti debet. Sed nec Hieronymus stilum Apologie Eusebiano conformem esse dicit.

3. Sex librorum Apologie Eusebii principium contineri,  ait, in Apologia, que Pamphilo adscribitur. Non tamen Eusebii, sed Pamphili principium illud esse monstrauimus.

4. Quum Eusebius et Pamphilus inter se ita conuenerint, ut unus ab altero cognomen acceperit, illi ab se inuicem dissentie non potuerunt, ut Eusebius Origenem probarit Arianum, Pamphilus uero Catholicum; sed in carcere simul pro una causa fidei catholice detentos fuisse certissimum est. Quod si postea Eusebius alio abiit, haud inde consequitur, Pamphilum non scripsisse quod scripsit, immo uel hinc patet, librum Pamphili alium esse a libris Eusebii.

5. Hinc adstrui, Apologiam non Pamphili, sed Didymi opusculum esse. Hanc quoque sententiam postea deseruit.

6. uel saltem cuiuslibet alterius, qui ex principio sex librorum Eusebii illam compegerit, reliquis  libris inter se postea compactis. Rei ueritas firma consistit, etiamsi principium sex librorum sit Pamphili, ceteri Eusebii.

7. Concedit, opus esse Pamphili; sed necdum martyris, qui tamen postea martyrio suo errorem Origeni defendendo impensum deleuerit. Hoc tamen eo imbecillius est, quod Pamphilus ex Photio codice CXuIII. opusculum in eodem carcere scripserit, in quo A. D. 307. postquam tormentorum uim subiisset, clausus fuerat, teste Eusebio de martyribus Palestine cap. uII. Quare ex more illius eui tunc erat uere martyr. Deinde biennio serius extremum martyrium subiit.

Sed ipsa uerba Hieronymi, licet fusiora, exhibeamus, ut coniecturarum pondus facilius ex se patefiat: Quod Pamphilum proferunt laudatorem eius  gratias illis  ago meo nomine, quod dignum me putauerunt, quem cum martyre calumniarentur. Si enim ab inimicis Origenis libros eius  dicitis esse uiolatos, ut infamarentur, quare mihi  non liceat dicere, ab amicis eius et sectatoribus compositum esse sub nomine Pamphili uolumen, quod illum  testimonio martyris ab infamia uindicaret? Ecce, uos emendatis in Origenis libris quod ille non scripsit: et miramini, si edat aliquis librum, quem ille non edidit? uos in edito opere potestis coargui. Ille  qui nichil aliud edidit, facilius patet calumnie: date quodlibet opus Pamphili: nusquam reperietis. Unde igitur sciam, quod Pamphili sit? uidelicet stilus et saliua docere me poterit. Nunquam credam, quod doctus uir primos ingenii sui fructus questionibus et infamie dedicarit: et ipsum nomen Apologetici ostendit accusationem; non enim defenditur, nisi quod in crimine est. Hucusque Hieronymus, cuius uerba hoc loco Tillemontius me prerumpere cogit, qui in Commentariis Historie Ecclesiastice tom. u. pag. 750. Hieronymum mirari se ait, quod quum libro I. et II. Apologie sue Pamphili opusculum uocasset primum sex librorum Eusebii, postea  semel iterumque, ut uidebimus, sexti libri Eusebii principium uocauerit. Qui fuerat primus, cur iam dicitur sexti principium? Halloixius in Origene defenso lib. Iu. pag. 226. hoc loco Hieronymum secum pugnantem deprehendere sibi uidetur. Tillemontius uero ait, ei raptim scribenti hec excidisse. Sed Norisius in Dissert. de synodo u cap. XII. non Hieronymi, sed librarii mendum esse detexit, qui scilicet uerba contracta uI. lib. Eusebii, reddiderit; adeoque nulla in Hieronymo est contradictio: cuius uerba, que superius adducta mox subsequuntur, hec sunt: Sexti libri  Eusebii super Origenis defensione principium usque ad mille ferme uersus liber iste, qui Pamphili dicitur, continet; et in reliquis scriptor eiusdem operis profert testimonia, quibus nititur approbare, Origenem fuisse Catholicum. Eusebius et Pamphilus tantam inter se habuerunt concordiam, ut unius anime homines putes, et ab uno alter nomen acceperit . Quomodo igitur inter se dissentire potuerunt, ut Eusebius in toto Opere  suo Origenem Ariani probet dogmatis, et Pamphilum Nicene Synodi, que fuit postea, defensorem? Ex quo ostenditur uel Didymi, uel cuiuslibet alterius, esse opusculum, qui sexti libri  capite detruncato, cetera membra sociarit. Sed concedamus ex superfluo, ut Pamphili sit, sed necdum martyris, ante enim scripsit, quam martyrium perpeteretur: at quomodo, inquies, martyrio dignus fuit? Scilicet ut martyrio deleret errorem, ut unam culpam sanguinis sui effusione purgaret. Quanti in toto orbe martyres antequam cederentur, uariis subiacuerunt peccatis? Hec fusius ex Hieronymi epistola referre placuit, quod cum aliis eius testimoniis collata clare ostendant, ipsum in hac de Pamphilo questione suis coniecturis parum fidisse, dum aliis postea rationibus libri auctoritatem eleuare conatus est, quasi non amplius Didymum, sed Eusebium auctorem haberet: qua in re Tillemontius Rufinum eque ac Hieronymum  probe statuisse affirmat, quum uterque simul collatis operis Apologiam pro Origene scripserit, testibus Eusebio, Socrate, et Photio. Distinctione tamen, a nobis superius expressa, utendum est.

uerum Hieronymus librum non esse Pamphili propterea contendit, quod iniquum uideretur, a martyre hominem defendi, cuius scripta postea damnassent Anastasius Pontifex et Theophilus Alexandrinus Episcopus. Hieronymi uerba hec sunt lib. I. pag. 359: Quid facient epistole Theophili Episcopi? Quid pape Anastasii in toto orbe hereticum persequentes, quum liber tuus sub nomine Pamphili editus pugnet contra epistolas eorum, et Episcopali nomini testimonium martyris opponatur? Sed Io. Picus pro Rufino respondet illorum propositum fuisse, hereses, et falsa dogmata cuiuscumque essent, euellere, quia hoc ad fidem et religionis stabilimentum nouerant pertinere. Origenis autem ea esse, ut putabatur a multis, aut non esse, Picus censet Pontifices parum curaturos, immo gratum futurum, si certe probari potuisset,  hereses illas non fuisse ab Origene traditas; pro Fide enim hoc faceret, non contra Fidem; contra hereticos, non pro hereticis, qui tanti uiri testimonio innixi errorem suum illius nomine tuebantur. Ergo contra Anastasii et Theophili epistolas liber Pamphili non pugnabat, in quo hereses ab illis damnate non excusabantur, sed illarum assertoribus tantus patronus eripiebatur, quemadmodum Sandio et aliis nefandissimis nostri temporis Arianis a Socino instauratis eripitur. Nec unus uero fuit Pamphilus martyr, qui Origenem antequam damnaretur, a suspicionibus purgare studuerit, quandoquidem hoc etiam a magno Athanasio prestitum notat Bernardus de Montefalconis in prefatione eius operum pag. 19. §. 6. et Dominus de la Motte in Historia Tertulliani et Origenis, Lugduni edita A. D. 1691. lib. Iu. cap. uI pag. 416. non diffitetur, aliqua eius scripta ab hereticis fuisse corrupta. Nec ideo tamen Athanasius contra Anastasium et Theophilum pugnare dicendus est: Quem  quidem Origenem, inquit Picus pag. 134. si ille persequuntur epistole  certum est, quod nonnisi ut illarum creditum opinionum heresiarcham persequuntur. Pamphili Apologetico se responsurum promittit Hieronymus lib. II contra Rufinum, quod tamen minime prestitit, quanquam postea XX. annos superfuit. Ceterum si Pamphilus fidem catholicam uerbi semper defendit; sique Rufinus Pamphili Apologiam uerbum de uerbo exprimens, quedam tantum, ut Hieronymus obiicit, que Filium Dei et Spiritum Sanctum respicerent, immutauit, ceu scripta antequam huiusmodi questiones propriis formulis in Ecclesia definirentur, fieri potuit, ut Pamphilus in sententiis luculentissimis apud Origenem inuestigandis accuratior undequaque non fuerit. Qui uero mendacia officiosa pro peccatis haberi non putant, credere etiam poterunt, Rufinum eo deuenisse, ut loca consubstantialitati fauentia, illis, que reuera Pamphilus scripserat, supponere non dubitauerit. Beatus Rhenanus in prefatione ad Sixti sententias, a Rufino editas,  hanc ipsam suspicionem, seu potius calumniam his uerbis manifestauit: Olim antiqui si quando expedire uidebatur, a piis hoc genus mendaciolis non ita abhorrebant. Mitto aliam Rhenani futilitatem, ubi ait, non Rufinum, sed Eusebium primum pro Origene librum Pamphilo martyri inscripsisse. uerum quum hec aliunde certo sciri non possint, quam ex Greco Apologie codice, quo caremus, Rufino istud male fidei crimen impingi non debet ob unas suspiciones Hieronymi, qui in lib. I. Apologie cap. III. sic scriptum reliquit: Professe inimicitie suspicionem habent mendacii. Quid? quod Rufinus in libro Apologie contendit, nullam omnino heresim in libro Sancti Pamphili, ab se latine reddito, occurrere, Hieronymumque generatim dumtaxat eum accusare: sique id speciatim prestaret, se accusationis iniustitiam omnibus ostensurum. Photius certe, iis que Arianam labem redolere possent. maxime infestus, quum in  hac Apologia ab se Grece perlecta, nichil censura dignum offenderit, iure affirmari potest, nichil Arianis propitium in illa occurrisse. Hoc ipsum in Defensione Fidei Nicene sect. II. cap. II. §. 20. Bullus affirmat, nichilominus-putans, Rufinum aliqua sustulisse, que duras suspectasque sententias preferre uiderentur, nullo interim loco superaddito, quem Pamphilus non scripsisset. Sed si Photius, uir perspicacissimus, et in articulo de Trinitate catholicus, hec eadem in codicibus Grecis, ab se perlectis, nequaquam uidit, Rufinus ea uidere, et suopte arbitrio resecare potuisse quis credat?

uI. Iam uero ad Hieronymi Apologiam redeamus. In libro I. Rufinum arguit conquerentem in se dicta putare que in epistola contra Origenistas Hieronymus scripserat: quumque a Rufino uapulasset, eum insimulante quod Iudeum Barrabam, preceptorem adhibuisset, hunc non Barrabam, sed Baraninam dictum lepide ostendit, seque Iudeum audiuisse testatur, quomodo Origenem legerat, scilicet, non ob  fidei ueritatem, sed ob eruditionis meritum. Aquileiam ad manus Rufini perlata epistola paschali Theophili Alexandrini, in qua fuse damnabantur errores Origenis, is ita exhorruit, ut aures suas obturaret, eos ab se ante ignoratos et ipse condemnans. Hieronymum hoc dicentem audiamus: Lectis nuper Pape Theophili epistolis, in quibus Origenis exponit errores, dicitur obturasse aures suas, et auctorem tanti mali clara cum omnibus uoce damnasse, et dixisse, usque ad illud tempus se ignorasse, quod tam nefaria scripserit. Theophilus A. D. 400. uulgauit epistolam paschalem pro A. D. 401. que prima fuit in tempore, quanquam in ordine sit secunda inter opera Hieronymi, qui eam cum ceteris latine uertit. Singulas postea suis annis accurate restituit Norisius in Historia Pelagiana inque Dissertatione pro Sancto Siricio. Hieronymus ait, Rufinum que interpretabatur, ignorare non potuisse. Aegre fert, suas enarrationes in Paulli epistolam ad Ephesios, ab illo accusari; sed hoc se ex  relatu amicorum, non ex Rufini scriptis didicisse fatetur; fama enim, inquit, ad me criminum eius, non scripta uenerunt, et stultum est iuxta Apostolum, pugnis erem uerberare. Nec tamen ideo sui defensionem tacitus preterit. Non diffitetur, se in Commentariis ad Ephesios uarias sententias Origenis. Didymi, et Apollinarii, qui inter se contraria habent dogmata, lectorum iudicio probandas uel improbandas exhibuisse; ita tamen ut fidei sue non amitteret ueritatem. Rufinum carpit ob iactationem scientie Grecorum et obliuionem patrii sermonis: Pretermitto, ait, Grecos, quorum tu iactas scientiam, et dum peregrina sectaris, pene tui sermonis oblitus es, ne ueteri prouerbio, sus Mineruam, docere uidear, et in siluam ligna portare. Illud miror, quod Aristarchus nostri temporis puerilia ista nescieris, quanquam tu occupatus in sensibus, et ad struendam mihi calumniam ceruulus, Grammaticorum et Oratorum precepta contempseris, parui pendens hyperbata post anfractus reddere, asperitatem euitare consonantium, hiulcam fugere dictionem. Et infra, nisi  forte se literas non didicisse iurabit: quod nos illi et absque iuramento perfacile credimus. Neque illum instar Paulli Apostoli, sermone imperitum, scientia doctum haberi uult, quem sic ridendum proponit: Tu qui in latinis mussitas, et testudineo gradu moueris potius, quam incedis, uel Grece debes scribere, ut apud homines Greci sermonis ignaros aliena scire uidearis; uel si latina tentaueris, ante audire Grammaticum, ferule manum subtrahere, et inter paruulos  artem loquendi discere. Hinc ostensurus, Origenistas inter se Orgiis mendaciorum federari, transit ad Stromata Origenis, ex quorum lib. uI. locum adducit, ubi tradere uidetur, aliquando licere mentiri. Suam Psalmi II. interpretationem, et sex loca in Commentario ad Ephesios, que a Rufino reprehendi Paulinianus retulerat, fuse tuetur; de quo Commentario sic loquitur: Decem et octo ferme anni sunt, ex quo istos dictaui libros. Scribebat  hec Hieronymus A. D. 401. Ergo ad Ephesios commentabatur circa A. D. 384. non uero 387. ut uisum Tillemontio in uita Hieronymi Art. XLuIII. pag. 114. In responsione ad tertium locum epistole ad Ephesios, ab Rufino reprehensum, aliam iterum notam chronologicam habemus lib. I. pag. 377. ubi ait: Pro quo  compulsus sum ante BIENNIUM breui libello tuis contra me preconiis respondere, nempe A. D. 399.

uII. Hieronymus, quem Rufinus ut maledicum et sacrilegum accusauerat, prius crimen diluit, se contra nullum, nisi contra inuidos loquutum ostendens. Huiusmodi uocat Luscium Lauinium, uel Asinium Pollionem de genere Corneliorum. Hec uocabula Rufinum denotant, aliumque monachum, eius studiosum, ad Cornelios genus suum referentem. Ad posterius, quod est sacrilegium et somnii periurium, ita respondet: Dixi, me seculares literas deinceps non lecturum. De futuro sponsio est, non preterite memorie abolitio. Hoc amplius persequitur, sibi somnium  suum obiici conquerens, quum scriptum sit: Nec adulterium somnii ducit ad Tartarum, nec corona martyrii in celum leuat. De Rufino sic etiam scribit: Nimirum iste est Sallustianus Calpurnius, qui nobis per Magnum oratorem non magnam mouerat questionem, cui libello breui satisfecimus. Infra in epist. LXXXIII. allas LXXXIu. ad Magnun hec habet: Sed per te mihi proponi ab ALIO questionem, qui forte propter amorem historiarum Sallustii, Calpurnius cognomento Lanarius est. His allusit ad eiusdem nominis nebulonem, qui prodiit Liuium Salinatorem apud Piutarchum in Sertorio. A Hieronymo prope finem Rufinus pungitur, ut seuerus et grauis: Ego certe ut tibi, homini seuerissimo, risum moueam, et imiteris aliquando Crassum, quem semel in uita dicit risisse Lucilius; memini me puerum cursitasse per cellulas seruulorum, etc. Eundem iterum taxat, quasi literas Grecas ex se didicisse gloriaretur: Miraris, si ego literas Latinas non sum oblitus, quum tu Grecas sine magistro didiceris.  Mox eius stilum, et rationem scribendi ironice sugillat: En tu, qui in me paruam criminaris scientiam, et uideris tibi literatulus atque Rabbi, responde cur scribere aliqua ausus sis, et uirum disertissimum Gregorium pari eloquii splendore transferre? Unde tibi tanta uerborum copia, sententiarum lumen, translationum uarietas, homini, qui oratoriam uix primis labris in adolescentia degustasti? Aut ego fallor, aut tu Ciceronem occulte lectitas: et ideo tam disertus es, mihique lectionis eius crimen intendis, ut solus inter ecclesiasticos tractatores eloquentie flumine glorieris, licet magis philosophos sequi uidearis, spinas Cleantis, et contorta Chrysippi, non ex arte, quam nescis, sed de ingenii magnitudine. Et quoniam Stoici Logicam sibi uindicant, et tu huius scientie deliramenta contemnis, in hac parte Epicureus es: nec queris quomodo, sed quid loquaris. Quid enim ad te pertinet, si alias non intelligat quid uelis dicere, quia non ad omnes, sed ad tuos loqueris. Hanc stili Rufiniani censuram ita concludit: Denique et ego scripta tua relegens, quanquam interdum non  intelligam quid loquaris, et Heraclitum me legere putem; tamen non doleo, nec me penitet tarditatis: id enim in legendo patior, quod tu pateris in scribendo. Denique libro I. finem imponit, Chrysogonum Rufini amicum arguens, a quo reprehendebatur quod per baptismum bigamiam tolli dixisset, nec eum esse bigamum uellet, qui unam ante, alteram post baptismum duxisset uxorem. Ei tamen epist. LXXXII. alias LXXXIII. ad Oceanum scripta respondit, Carterii in Hispania episcopi ordinationem defendens, qui unam ante, alteram post baptismum uxorem susceperat.

uIII. Postquam Hieronymus crimina sibi a Rufino impacta priore libro diluisset, mox eiusdem Apologiam ad Anastasium Pontificem refutare adgreditur, in qua sibi calumnia strui uidebatur; idque prestat Apologie particulis identidem recitatis. In Rufino modestiam desiderat ubi fidem et caritatem suam laudat: nec ferre potest, illum ad summum Pontificem  contra latratores suos misisse baculum literarum. Irridet excusationem, quod propter etatem et affinium post XXX annos amplexum pro sui defensione Romam non properauerit: Illud uero, inquit, ridiculum, quod post triginta annos ad parentes se reuersum esse iactat, homo, qui nec patrem habet nec matrem, et quos uiuentes iuuenis dereliquit, mortuos senex desiderat: nisi forte parentes, militari uulgarique sermone cognatos et affines nominat: quos quia non uult deserere ne inhumanus putetur aut durus, idcirco patria  derelicta, Aquileie habitat. Periclitatur Rome illa probatissima fides eius: et hic supinus et lassulus post triginta annos per mollissimum Flaminie iter essedo uenire non potest: sicque pretendit longi itineris lassitudinem, quasi triginta annis semper cucurrerit, aut biennio Aquileie sedens preteriti itineris labore confectus sit. Carceres et exsilia Rufinum Alexandrie pro Fide subiisse non credit absque iudicum sententiis, et nisi prodat confessionis sue acta. Ad hoc alibi a nobis responsurum est. Confessionem, quam de Trinitate  et resurrectione protulerat, uariis questionibus turbat: Sententiam de iudicio et Diabolo etiam exagitat, quasi peccata hominum non arbitrii libertati, sed uni Diabolo ab Rufino imputarentur. Hoc tamen postea lenire uidetur his uerbis: uerum hec possunt quasi simplicis hominis excusari: et quum eruditos non subterfugiant, apud indoctos preferre innocentie similitudinem. Rufinus scripserat: Dicimus quoque iudicium futurum, IN QUO iudicio unusquisque recipiet propria corporis. Hoc Hieronymus sic carpit: Dixerat iudicium futurum, sed homo cautus timuit solum dicere IN QUO, et posuit IN QUO IUDICIO, ne si non secundo repetiisset IUDICIUM, nos obliti superiorum, pro iudicio Asinum putaremus. Dixerat etiam Rufinus: Qui criminantur fratres, cum ipso pariter eterni ignis hereditate POTIENTUR. Hoc item carpit Hieronymus: Quis enim, inquit, unquam audiuit POTIRI ignibus, frui suppliciis? Agnoscit Greci sermonis translationem, sed, ait, homo Grecus uidetur mihi seipsum interpretari  uoluisse, et pro eo quod apud eos  dicitur , et apud nos uno uerbo dici potest HEREDITABUNT, et ornatius HEREDITATE POTIENTUR. Istiusmodi nugis et acyrologiis omnis eius scatet oratio. Nullum profecto est dubium, quin Hieronymus latinis scriptoribus uersandis assuetus, in copia et elegantia sermonis Rufino prestiterit, qui ultro sue tricennali inter Grecos peregrinationi uitio uertebat, si aliquando, minus latine scribens, offenderet. Eum tamen sepius in hoc tangit Hieronymus, nam et Theophrastam ironice appellat, et quod querimoniam pro questione usurpauerit. Denique ait: Tam putide et confuse loquitur, ut plus ego in reprehendendo laborem, quam ille in scribendo. Mox Arcesilam et Carneadem, qui omnia incerta pronunciant, se Rufinum putare ait, ubi tres super animarum statu et origine ponit sententias, neutra adhuc pre ceteris ab Ecclesia probata. Infra iterum eius sic loquutionem perstringit: Mira eloquentia et Attico flore uariata! Admiror ausum illum esse hec Romam uerborum portenta transmittere. Compeditam  putes linguam eius, et inextricabilibus nodis ligatam, uix in humanum sonum erumpere. Alibi eius laciniose disputationis fastidia se fugere ait. His nondum finis, nam Hieronymus Rufino succenset quod in transferendis libris Periarchon aliqua addiderit, nonnulla subtraxerit, alia immutauerit, unde bona et mala non tam auctori quam interpreti tribuenda esse contendit. Post multa Origenis mala quum maxime heretica enumerasset, ex hac supputatione illam summam nasci animaduertit, non aliorum esse que Rufinus ex Origene amputauit, cuius ideo mala interpretatus fuerit, quod putaret bona, ideoque tam bona, quam mala Origenis eidem tribuenda, cuius scripta Rufinus in prologo suo comprobasset. Ei non obiici, quare Origenem interpretatus fuerit, sed quod interpretatus heretica, prefationis sue laude firmauerit, inque eorum defensionem premiserit quasi martyris librum. Deinde ita subiungit: Aut certe si ideo interpretaris,  ut eum hereticum arguas, nichil de Greco mutes, et hoc ipsum prefatione testare, quod prudentissime Papa Anastasius in epistola, quam contra te scribit ad Episcopum Ioannem, suo sermone complexus est, me liberans, qui id feci, et te arguens, qui facere noluisti. Ac ne forsitan hoc quoque neget, subieci exemplum eius, ut si non uis audire fratrem monentem, audias episcopum condemnantem.

Etsi uero Apologie Pamphili, quam Eusebii esse tuetur, Rufinus multa subtraxerit, et in bonam partem de Filio et Spiritu Sancto mutare conatus fuerit, adhuc tamen multa offendicula in ea reperiri ait. Didymum, certe in Trinitate Catholicum, commentarios in libros Periarchon dictasse non diffitetur, sed extra Filium et Spiritum Sanctum, in Origenis scita descendere affirmat. Rufinus dixerat, aliorum etiam ueterum scripta ab hereticis fuisse uitiata. Sed hoc non probat Hieronymus, ratus fieri potuisse, ut uel simpliciter errauerint, uel alio sensu scripserint, uel a librariis imperitis, eorum paulatim scripta corrupta  sint: uel certe antequam in Alexandria quasi Demonium meridianum Arius nasceretur, innocenter quedam et minus caute loquutos, et que non possint peruersorum hominum calumniam declinare. Rufinus adduxerat particulam epistole ad Alexandrinos, in qua Origenes queritur, libros suos a perditis hominibus fuisse corruptos, negatque se unquam dixisse diabolum esse saluandum. De Epistole sinceritate inter Hieronymum et Rufinum conuenit. Sed uir Sanctus hoc loco in uersione Rufini duo reprehendit: unum quod fraudulenter aliqua reticuerit: alterum quod sensum inuerterit. uerum Halloixius lib. Iu. pag. 290. Rufinum in neutro peccasse autumat, nec illa, que reticuit, ad librorum deprauationem attinere, quemadmodum uno adspectu apud Hieronymum illa adducentem uidere est, et mox utriusque loci collatio patefaciet. Quod uero ad sensum pertinet, quanquam nobis Greca Origenis desint, tamen ex Hieronymi, et Rufini uersione facile erit rem ipsam adsequi.  Utramque igitur committamus. Id fieri uoluit Hieronymus his uerbis: Conferte Origenis uerba, que supra ad uerbum transtuli, his que ab isto  non uersa sunt, sed ouersa.



I. Fragmentum epistole Origenis ex uersione Rufini.

* * * * * *  * * * * * * * * * * * * * * * * * *  * * * * * * * * * * * * * * * * * *  * * * * * * * * * * * *  * * * * * * * * * * * *

Quidam eorum, qui libenter habent criminari proximos suos, adscribunt  nobis et doctrine nostre crimen blasphemie, quod a nobis nunquam audierunt: de quo ipsi uiderint, nolentes obseruare mandatum illud quod dicit: quia maledici regnum Dei non possidebunt, dicentes asserere me, patrem malitie et perditionis eorum, qui de regno Dei eiiciuntur, idest diabolum esse saluandum: quod ne aliqeis quidem mente motus, et manifeste insaniens dicere potest. Sed nichil mirum mihi uidetur, si adulteretur doctrina mea  ab inimicis meis, et tali adulterio corrumpatur, quali adulterio corrupta est Epistola Pauli Apostoli.



II. Fragmentum epistole Origenis ex uersione Hieronymi.

Quid necesse est de prophetarum sermonibus dicere, quibus sepissime pastoribus et maioribus natu et sacerdotibus ac principibus populi comminantur, et arguunt eos? Que absque nobis de sanctis scripturis elicere  potestis et liquido peruidere quod forsitan hoc tempus sit, de quo dicitur: nolite credere amicis, nec speretis in principibus: et nunc impleatur uaticinium: duces populi mei me nescierunt; filii stulti sunt et non sunt sapientes. Sapientes sunt, ut faciant mala; bene autem facere nesciunt: quorum magis misereri, quam eos odisse debemus, et orare pro illis, quam eis maledicere. Ad benedicendum enim, et non maledicendum erecti sumus; unde et Michel quum aduersum Diabolum  disputaret de Moysi corpore, ne tanto quidem malo ausus est iudicium inferre blasphemie; sed dixit: increpet tibi Dominus. Cui quidem simile etiam in Zacaria legimus: increpet tibi Dominus, diabole: et increpet Dominus in te, qui elegit Hierusalem. Itaque et nos cupimus, increpari a Domino eos, qui nolunt cum humilitate a proximis increpari. Dicente autem Michele: increpet tibi Dominus, Diabole, et Zacaria similiter, utrum increpet, an non increpet Deus diabolum, ipse uiderit:  et si increpat, quomodo increpet, ipse agnoscat . . . Et post multa  que prolixum est scribere, addit. Nos hoc sentimus, quod eiicientur de regno celorum non solum qui grandia peccauerunt, uerbi gratia fornicatores et adulteri, et masculorum concubitores, et fures, sed et qui minora deliquerunt, ex eo quod scriptum est: neque ebriosi, neque maledici regnum Dei possidebunt; et tam in bonitate quam in seueritate Dei esse mensuram: unde cuncta  nitimur agere consilio, in uini quoque potu, et in moderatione sermonis, ut nulli audeamus maledicere. Ergo quum propter Dei timorem caueamus in quempiam maledicta conferre, recordantes illius dicti: non fuit ausus iudicium inferre blasphemie quod dicitur de Michele contra diabolum: et in alio loco: dominationes quidem reprobant, glorias autem blasphemant.

Quidam eorum qui libenter contentiones reperiunt, adscribunt nobis et nostre  doctrine blasphemiam, super qua ipsi uiderint, quomodo illud audiant: neque ebriosi, neque maledici regnum Dei possidebunt, licet patrem malitie et perditionis eorum, qui de regno Dei eiicientur, dicant posse saluari: quod ne mente quidem quis captus dicere potest.

* * * * * *  * * * * * *

Ex utraque hac uersione docemur, Origenem cum suis popularibus olim conquestum, libros suos ab hereticis fuisse corruptos, sibique ab inimicis afficta que nunquam dixisset. Hinc Rufinus in libro de Adulteratione librorum Origenis postquam ostendisset, hereticos aliorum etiam Patrum libris furtiuas ungues iniecisse, nimirum utriusque Clementis, Romani et Alexandrini, et Dionysii etiam Alexandrini, subinde uerbis ipsis Origenis ostensurus huius quoque libros ab illis fuisse corruptos, inde laciniam adducere orsus est, ubi Origenes id proprie ostendit, nimirum ex uerbis illis: Quidam eorum. Que autem Rufinus utpote superuacanea omisit, ad librorum adulterationem non pertinent, quum solas Origenis  querimonias generatim contineant in quosdam Episcopos, illi aduersantes, qui hereticis librorum eius corruptoribus faciles aures adcommodarant. Hieronymus quidem ait, in tota illa Epistola Demetrium Alexandrine urbis pontificem lacerari, sed ante inimicitias suas cum Rufino, scripserat in Catalogo cap. LIu. Demetrium tanta in Origenem debacchatum esse insania, ut per totum Mundum super nomine eius scriberet. Quare mirum non est, si Origenes Sancti Alexandri Hierosolymitani, et aliorum antistitum communione munitus, de suis hostibus per Demetrium, hominem neque a doctrina neque a sanctitate commendatum, subornatis, generatim conquestus est. Hec tamen reticuit Rufinus, ut inde inchoaret, ubi Origenes de librorum suorum corruptoribus querebatur.

Quod spectat fidem uersionis epistole Origeniane, a Rufino adornate, quanquam nos Greca Origenis uerba deficiunt, ex duplici tamen uersione simul composita, facile colligimus, uter interpres Origenis  sensum fidelius expresserit. Hieronymus in epistola ad Pammachium et Oceanum testatur, ex doctrina Origenis sequi Diabolum posse saluari, Gabrielem damnari. Origenes in epistola ab Hieronymo latine reddita, hoc suis aduersariis obiectat: Licet patrem malitie et perditionis eorum, qui de regno Dei deiicientur, dicant posse saluari. Origenes hoc de aduersariis suis ualentinianis dicere non potuit; sed hi potius hoc ab Origene dici affirmarunt; Diabolum scilicet quum esset nature perdite, nullo modo posse unquam nec potuisse saluari, nec Gabrielem damnari, quod nature esset saluande. Atqui Origenes utrumque, eorum nature consentaneum pronunciabat, ita ut Diabolus libero arbitrio recte usus, saluari, Gabriel uero praue usus, damnari potuisset. Hinc ualentiniani Origenem increpabant, quasi dixisset, Diabolum esse saluandum. Hoc protecto exprimit interpretatio Rufini: Dicentes, patrem malitie et perditionis, et eorum, qui de regno Dei reiiciuntur, idest  Diabolum ME DICERE, esse saluandum: quod ne aliquis quidem mente motus, et manifeste insaniens dicere potest. Ad hec Rufini uersionem comprobant hec uerba Hieronymi libro II. Apol. iuxta superius recitata, ubi Origenes, catholice Fidei defensor, et Candidus ualentiniane hereseos propugnator, disceptant: Asserit Candidus, Diabolum pessime esse nature, et que saluari nunquam possit. Contra hoc recte Origenes respondit, non eum periture esse substantie, sed uoluntate propria corruisse, et posse saluari. Hoc Candidus uertit in CALUMNIAM, quasi Origenes dixerit, Diaboli naturam esse saluandam. Quod ille falso obiecerat, hic refutat. Ex his patet, Origenem ubi ait, Diabolum potuisse saluari, hoc intelligere ex parte nature, non malitie, ut ualentiniani Adamantio inique exprobrabant.

Reliqua libri II. Apologie Hieronymiane percurramus. Que Rufinus de Hilarii, Cypriani, et Tertulliani  libris falsatis dixerat, Sanctus Pater uertit in dubium. uerba recitat, ubi Rufinus Epiphanium, quamquam innominatum, pupugerat, eundemque a Rufini reprehensionibus tuetur. Sex millia librorum Origenis Epiphanius, quamplurima fratrum multitudine audiente confessus est, teste Rufino; quibus Hieronymus hec reponit: In qua multitudine et caterua fratrum tu quoque medius eras, quando ille in sua epistola queritur pro Origenis heresi, nefaria a te dogmata esse prolata. Increpito deinde Rufino quod dixisset, se non esse defensorem Origenis, neque assertorem illius, se scripturum minatur contra libros Pamphili et Eusebii, si Dominus uite huius dederit spacium. Dedit autem, ut dixi, ferme ad uicesimum annum, nec tamen quidquam scripsit preter illa, que his literis consignauit, se primo uidisse, scribens, librum Pamphili in codice Rufini, et non sibi fuisse cure, quid pro heretico diceretur, sic semper habuisse, quasi diuersum esset opus Pamphili et Eusebii. Postea uero questione mota scriptis eorum respondere  uoluisse, et ob hanc caussam legisse quid pro Origene unusquisque sentiret, perspicueque deprehendisse quod primus liber sex uoluminum Eusebii ipse esset, qui unus sub nomine Pamphili  editus fuerat, tam Grece, quam Latine, immutatis duntaxat sensibus de Filio et Spiritu Sancto, qui apertam blasphemiam preferebant. Hinc ait factum, ut ante annos ferme decem, nempe A. D. 392. Pamphilum, tanquam huius libri auctorem, in Catalogo suo recensuerit cap. LXXu. Ad hec queritur, commenticiam epistolam sub suo nomine sparsam, in qua se penitere testaretur quod adolescens ab Ebreis deceptus, Ebrea uolumina, in quibus nulla esset ueritas, in latinum uertisset. Eusebius Cremonensis apud Episcopos Africanos, qui propter Ecclesiasticas caussas ad Comitatum  uenerant, eam se reperisse significauerat. Concilium Carthagine habitum A. D. 401. legatos miserat ad Anastasium pontificem, uenerium Mediolanensem,  et Honorium Augustum, ex Tillemontio in uita S. Augustini §. 131 quos quidem legatos ex Africa secum tulisse oportet epistolam, tanquam a Hieronymo ad Africanos conscriptam. Hoc animum eius uehementer perculit postquam id non unius Eusebii, sed multorum ex urbe fratrum scripta docuerunt, sciscitantium, an ita se haberet, et a quo ipsa epistola disseminata esset in uulgus, lacrymabiliter indicantium. Hieronymus epistolam, ex stilo et forma eloquii sibi non esse adiudicandam, ostendit, eiusque fictionem ex coniectura Rufino tribuit. Sed Rufino obtestante, se non esse epistole auctorem, Hieronymus reposuit in lib. III. Apologie, Rufinum sibi perperam dictum putare quod nominatim ipse nemini tribuisset: Quo, inquit, non erumpat semel effrenata audacia? Aliorum crimen sibi obiecit, ut nos finxisse uideamur. Quod absque nomine dictum est, in se dictum refert: et purgans externa peccata, tantum de sua securus est innocentia. Iurat enim, se epistolam non scripsisse ad Afros, sub nomine meo, in qua confitear,  inductum me a Iudeis mendacia transtulisse: et mittit libros eadem omnia continentes, que nescisse se iurat. Et miror quomodo prudentia eius cum alterius nequitia conuenerit, ut quod alius in Africa mentitus est, hic concorditer uerum diceret, stilique eius elegantiam nescio quis imperitus posset imitari. uisus est tamen non alterius, quam Rufini, eam ex stili similitudine, iudicare. Postquam Hieronymus pro noua sua scripturarum translatione, et contra LXX. interpretum uersionem, corruptione fusius perorasset, Apologie finem imposuit, significans se tres Rufini libros contra se scriptos auide opperiri: Expectans tria amici uolumina. Hec tria uolumina, ut dixi, erant libri II. Apologie, siue, ut uulgo inscribuntur, Inuectiuarum in Hieronymum, Rufinique Apologia ad Anastasium Pontificem pro fide sua.



CAPUT uI.


I. Rufinus duobus Hieronymiane Apologie libris Aquileiam sibi perlatis, biduo respondet epistola, nunc deperdita. II. Suos libros ad Hieronymum mittit, quem acriter carpit. III. Eiusdem epistole deperdite excerpta. Iu. Anastasii Pontificis et Sancti Epiphanii epistolas in dubium uocat, seque purgans, aduersarium uarie percellit. u. Hieronymus a Sancto Chromatio Aquileiensi antistite monitus, ut a scribendo in Rufinum abstineret, se inuitum ad sui defensionem cogi respondet, quod Rufini libri in uulgus sparsi, uagarentur. uI. Apologie Hieronymi, eiusdemque interpretationes literarum paschalium Theophili, annis et numeris suis restitute. uII. M. Antonii Sabellici iudicia circa Rufinum inter et Hieronymum contentiones.

I. Hieronymus ad tria Rufini uolumina, nondum plene sed summatim tantummodo accepta, uix duobus Apologie sue libris, superius recensitis responderat,  quum horum exemplar ex Oriente Aquileiam ad Rufinum per negociatorem allatum est. Utrum illud Hieronymus ipse ad Rufinum, an alius miserit, ignoramus. Ex oriente per negociatorem allatum dubitari nequit, a quo illuc, unde uenerat, propere traiecturo, biduum sibi duntaxat pro responsione concessum, Rufinus ita testatus est: Ante biduum mihi quam proficisceretur harum baiulus, in manus uenerunt que in me declamasti. Hec tamen Rufini responsio prorsus intercidit, proptereaquod, ut unum Hieronymum terrore et minis Rufinus compesceret, ad illum dumtaxat eam miserit, nec per Italiam uulgari uoluerit: quam propterea Gennadius in Catalogo suo nequaquam memorat. Quum ergo hoc quarto Rufini opere careamus, cui secundam Apologiam, seu potius librum tertium Apologie sue Hieronymus statim opposuit, nos illius summam ex eodem lib. III. Hieronymiano, in quo ea Rufini responsio refutatur, nunc expiscari conabimur. Itaque Rufini responsio fuit epistola, ad Hieronymum scripta. Hoc  Sanctus doctor passim, et precipue his uerbis prodit: Ante biduum quam ad NOS epistolam scriberes, libellos meos in manus tuas uenisse testaris, et idcirco non habuisse spatium ex ocio, respondendi. Alioqui si meditatus in nos paratusque dixisses, fulmina iacere, non crimina uidereris. Rufinus hanc epistolam ad unum Hieronymum se scripsisse dixit, ut eum commoneret et emendatum uellet, ne ceteris nouum scandalum faceret, illique inter se rixantes, aliis mortem spiritalem inferrent: Ad me, inquit, epistolam scribis, ut me commoneas, et emendatum uelis, ne ceteris scandalum faciat, et aliis furentibus iugulentur alii. Eam Hieronymus maledictis, criminationibus, mendaciis, et iniuriis turpibus plenam fuisse contendit. In summa non tantum epistolam, sed accusationis uolumina appellat. Stili elegantiam uir Sanctus hac uice literis Rufinianis ultro largitur, sed propterea biduo scriptas fuisse haudquaquam concedit.

II. Ex allatis apud Hieronymum, qui se epistole  Rufiniane ordinem et uestigia in respondendo sequutum testatur, uidemus, nostrum ipso epistole initio se tueri quod Apologiam edidisset. Quia uero doctissimus senex Rufini Apologeticos libros nondum acceptos refutauerat, eorum summa ab amicis ad se transmissa usus, ideo Rufinus totos libros suos, noue epistole adnexos, illi perferendos curauit, se prius ad eos tantum misisse affirmans, qui Hieronymi uerbis lesi fuerant, et non ad plures, quia non ad ostentationem, sed ad edificationem Christianis loquendum est. Hieronymus idem innuit his uerbis: mittis mihi et priores libros et recentem epistolam. Rufinus uerba addit, que ex Hieronymo heic assuam: noli multo auro redimere notarium meum, sicut amici tui  de meis Periarchon schedulis, nondum emendatis, nondum ad purum digestis, fecerunt, ut facilius falsare possent quod aut nullus haberet, aut admodum pauci.  Gratis a me missum suscipe codicem  quem censu magno cuperes comparatum. Hieronymus in epist. LXIX. alias XCI. ad Augustinum, hanc Rufini confidentiam sibi perstringit: misit mihi temeritate solita, sua maledicta Calpurnius cognomento Lanarius, que ad Africam quoque studio eius didici peruenisse, atque breuiter ex parte respondi, et libelli eius uobis misi exemplaria, latius opus  quum opportunum fuerit, primo missurus tempore: in quo illud caui, ne existimationem lederem christianam; sed tantum ut delirantis imperitique mendacium ac uecordiam confutarem. Augustinus epist. LXXII. alias XCII.  inter Hieronymianas, respondit, se nescire que scripta contra illum ad Africam peruenissent, seque inter tantos uiros simultatem haudquaquam probare. Sed de hoc alibi. Pergit Rufinus in Hieronymum: Eloquentiam tuam et in prefatione mea laudasse, me fateor. Etiam nunc laudarem, nisi tu eam contra Tullii tui sententiam, multa iactantia faceres odiosam. Doluit,  sibi, per triginta annos extra Latium uersato, ferulas ab Hieronymo adhiberi: quem ironice Philosophum, Rhetorem, Grammaticum, Dialecticum, Ebreum, Grecum, Latinum, trilinguem appellasse comperimus: hecque in illum effundit: Tu qui tot disciplinarum oculis uigilas, quomodo uenia donandus es, si erraueris, et non perpetuo pudoris silentio contegendus. Et infra: Imitari te uolui, sed refestinante eo, qui ad te remeabat, malui paucis ad te, quam ad alios pro tuis maledictis latius scribere: superflua mihi reprehensio fuit in paucis, que professa tibi habetur in omnibus. Hieronymum ait debuisse ad ipsum Rufinum solum, et non ad alios scribere, si eum emendare cupiebat: Quem, inquit, in hoc, magister optime, emendare cupiebas, si illi, ad quos scribis, nichil deliquerant? si in me, quem arguis, non ad me scripseras?

III. Quod suas librorum Origenis translationes spectat, nichil se prestitisse ait, quod pridem in Commentariis suis ipse Hieronymus non prestitisset.  Que ad eleuandam auctoritatem libri, a Pamphilo scripti, Hieronymus literis consignauerat, ab Rufino irridentur, quod sero nimis, librum martyri abiudicandum censuerit, quem annos plurimos eius legitimum fetum esse putauerat. Sic postea Hieronymum arguit: Dic, quis tibi permisit, ut interpretans, quedam auferres, quedam mutares, quedam adderes? En tibi dico: queso quis permiserit, ut in Commentariis tuis quedam de Origene, quedam de Apollinario, quedam de te ipso scriberes, et non de Origene ortum, aut ex te, aut ex alio? Hec, ut suam et ipse librorum Periarchon translationem tueatur. Apologiam ad Anastasium pro Fide sua de carnis resurrectione, nullo membro amputato, nec aliqua parte corporis deleta, ab omnibus Italie episcopis esse susceptam, confirmat. Expositionem Fidei, a Theophilo Alexandrino editam, et in Hieronymi literis indicatam, nondum ad se peruenisse: polliceri se tamen quicquid ille scripserit, sequuturum. Hieronymus uero hoc ab se  scriptum non meminisse respondet. In lib. I. Apologie de duabus Theophili epistolis, Synodica et paschali contra Origenem loquitur, non de expositione Fidei; et forte Rufinus, tunc fortasse in legendis raptim Hieronymi libris contra se scriptis, non modica indignatione correptus, unam pro alia intellexit; postmodum ista subiungit: Quid tibi uidetur? Habesne ultra aliquid, quo neruos tue loquacitatis intendas? Et indignaris, si putide te loqui arguam, quum comediarum turpitudines, et scortorum amatorumque ludicra ecclesiasticus scriptor assumas? Ut uero ad Theophilum redeam, eius se in omnibus sententiam sequi aiebat Rufinus, quanquam uidisset que contra Origenem scripserat, unde Hieronymus contra illum sic argumentum intorquet: Si Pape Theophili sententiis delectaris, et nefas putas, pontificum decreta conuelli, quid de ceteris  dicis, quos ipse damnauit? Eundem preterea sugillans interrogat, quando  ipse Theophili sententiam sequi ceperit, respondetque: Tunc credo, quando Paulum, quem ille damnauerat, summo nisu et omnibus studiis defendebas; quando eum per Imperiale scriptum recipere sacerdotium, quod episcopali iudicio amiserat, instigabas. Se Theophili discipulum fuisse aiebat Rufinus, eos minime accusans, a quibus didicerat, ut Origenem et Didymum Hieronymus accusabat: Magistros meos, inquit, nec accuso nec muto. Ad Hieronymi epistolam contra uigilantium progreditur, et huius, tanquam amici sui, partes tueri conatur.

Iu. Idipsum pro se agit contra epistolam Anastasii pontificis ad Io. Hierosolymitanum, quam in suspicionem falsitatis trahere uidetur, quasi ab Hieronymo uel ab alio certe compositam proptereaquod quum illuc ex Urbe scripta diceretur ad Iohannem, ab hoc tamen ad Rufinum missa nequaquam fuisset. Huic opponit communicatoriam epistolam sibi, post suam latinam uersionem librorum Origenis de Principiis, Roma decedenti, traditam ab Siricio pontifice,  Anastasii decessore: Quid enim, inquit, mihi officere potest, quod me ignorante  aut scripsit, aut FORTE NON scripsit? Et si scripsit, sufficit mihi totius orbis testimonium: quod NULLI uerum uidetur, ut tante Urbis sacerdos uel innocenti iniuriam facere potuerit, uel absenti. Hieronymus non unam, sed plures Anastasii contra Rufinum epistolas memorat, ex quibus unam duntaxat habemus: neque difficile est creditu, earum aliquam si non utramque, ab Rufini inimicis fuisse confictam, quemadmodum Hieronymi hostes sub eius etiam nomine confictas literas in Africam misisse narraui. Audi uerba Hieronymi. Esto preteriti anni ego epistolam finxerim. Recentia ad Orientem scripta quis misit, in quibus Papa Anastasius tantis te ornat floribus, ut quum ea legeris, magis te uelle defendere incipias quam nos accusare? Sic postea Hieronymum arguit Rufinus: Nunquid et ego non possum enarrare, tu quomodo de urbe discesseris? Quid de te in presenti iudicatum sit? quid postea scriptum? ubi nauim conscenderis? quam sancte  periurium uitaueris? Poteram pandere, sed plura seruare statui, quam referre. Alibi hec quoque ait: Et ut nostram epistolam non probes, Pape quoque Anastasii simili dicis fraude subnixam, de qua tibi ante respondi: quam si suspicaris ipsius non esse, habes ubi apud eum nos arguas falsitatis. Sin autem eius est, ut huius quoque anni contra te epistole probant, frustra et falso falsam arguere niteris, quum ex illius uera epistola nostram ueram esse doceamus. Rufinus meminit etiam epistole Sancti Epiphanii, in qua ipse arguebatur, aitque, post osculum, post orationem, illum contra se scribere non potuisse, quare illam quoque in falsitatis suspicionem uocare non dubitat. De utraque uero epistola Anastasii et Epiphanii hec in Hieronymum prodit: Absit hoc a uiris sanctis. De uestra schola solent ista procedere. uos nobis pacem proficiscentibus dedistis, et a tergo iacula, uenenis armata iecistis. Suam lingue latine imperitiam, de qua ab Hieronymo culpabatur, iterum excusat triginta  annorum consortio inter Grecos. Transit ad animarum statum, de quarum origine, quemadmodum et aliarum rerum ad physicen pertinentium, quas sigillatim enumerat, se nichil scire testatur. Urget Hieronymum, ut respondeat de natura rerum. Periurii crimen ei rursus opponit, quod in somnis commonitus, seculares libros se non lecturum promiserit, quos tamen identidem legat. Eum post reconciliatam amicitiam infidelitatis accusat. Epistolam XLII. alias LXuI.  nuper ad se redditam, tanquam olim scriptam, elapsi temporis notam falso preferre, recenterque scriptam fuisse arbitratur. Pythagore libros ab eo flagitat, quos se legisse gloriatum affirmat, licet nulli Pythagore libri reperiantur. Postremo loco Hieronymum ad penitentiam cohortatur, petitque priuatim, non publice se moneri. Nisi siluerit, minatur interitum, hocque offendiculum ob Ecclesie damnum, in caput eius  casurum denunciat. Addere etiam uidetur, se ad publicorum tribunalium magistratus eum delaturum. Hoc tamen nusquam ait Rufinus, sed Hieronymus in toto responsionis sue libro III. ab Rufino sibi denunciatum identidem repetit. Ait enim in principio, Terresque criminibus . . . in ultima parte epistole denunciata morte me deterres, ne audeam respondere criminibus, imo laudibus tuis. Et post pauca: Mortem minaris . . . minaris interitum, nisi tacuero. Et infra: terres me gladiis tuis, et accusationem non iam ecclesiasticam, sed tribunalium comminaris . . . si aliter creditis, quid uultis occidere? An qui a uobis dissenserit occidendus est? Quis eum timeat qui est paratus occidere? Siquid in te asperum dixero, statim mihi proscriptionem et gladios comminaris . . . reseruas te ad tribunalia iudicum, ut aceruum criminum, mihi dum parcis, obieceris. Hieronymus hec Rufinum in extrema epistola manu sua scripsisse subiungit: Opto te pacem diligere, tunc enim moris erat, ut propria manu salutationem adiungeret, qui aliena manu scribebat. Hec  est summa totius epistole Rufiniane, nunquam publici iuris facte, sed ad unum Hieronymum scripte, ideoque deperdite, quam ex eiusdem Hieronymi responso utcunque expiscari conati sumus.

u. Eodem tempore, ut uidetur, quo Rufinus epistolam scripsit, Sanctus Chromatius Aquileiensis Antistes, apud quem morabatur, perlecta Hieronymi Apologia, pro sua caritate auctorem commonuit, ut contentioni, Christianorum animos offendenti, finem imponeret. uiri sanctissimi precepto se obsequuturum Hieronymus sacramento testatus est, sed minis Rufini ad respondendum coactum, ne criminum, de quibus accusabatur, reus uideretur, si tacuisset. uerba illius hec sunt initio libri III. Testem inuoco Iesum conscientie mee, qui et has literas, et tuam epistolam iudicaturus est, me ad Commonitionem Sancti Pape Chromatii uoluisse reticere, et finem facere simultatum, et uincere in bono malum. Sec quia minaris interitum, nisi tacuero, respondere compellor, ne uidear tacendo, crimen agnoscere: et lenitatem  meam, male conscientie crimen interpreteris. Se tamen ita responsurum spondet, ut et obiecta diluat, et ab iniuria temperet, ne quemquam temere offendat, quum non sit ipse Rufini accusator, sed sui defensor. Se Rufini accusationem  confutasse, quia Rome in Italia, et per Dalmatie insulas disseminata fuerat. Eius Cereales et Anabasios, nempe Rufini tabellarios, per prouincias cucurrisse, ut Inuectiuas suis Apologiis Rufinianas prelegerent, quas Hieronymus suas laudes ironice uocat. Cateruatim de Occidente uenientes Rufini maledicta sibi narrauisse ita memoriter et consentanee, ut cogeretur non scriptis eius, que necdum legerat, sed scriptorum respondere opinionibus, ut uolantia toto orbe iacula falsitatis, clypeo ueritatis exciperet. Se, pauperem, auro non redemisse Rufini notarium, ut eius uersione et schedis librorum Periarchon, nondum emendatis, nec ad purum digestis, potiretur, quasque Eusebius Cremonensis eo facilius falsauerit,  quo aut nullus eas haberet, aut admodum pauci. Eusebii in Rufinum accusationem se non approbasse, imo etiam ueram se reprehendere; non tamen suscipere falsitatem schedularum in homine Latini et Greci sermonis ignaro. Se non iactasse eloquentiam suam, sed ab Rufino laudatam in prefatione libri Periarchon, non libenter accepisse. Si commonitum et emendatum uoluisset Hieronymum, ne ceteris damnum inferret, non debuisse libros contra eum scribere ad alios, et legendos per satellites suos toto orbe dispergere. Quum Rufinus libros legendos et cantandos omnibus tradidisset, certatim sibi de Italia et urbe Roma et Dalmatia nunciatum quibus preconiis iterum ab eodem ornaretur, ideoque ab se illico ad obiecta responsum sueque Apologie libros se ad eos misisse, quos Rufinus uulnerauerat, ut uenena sequeretur antidotus. Ob hanc culpam sibi mitti ab Rufino et priores libros, et recentem epistolam, plenam  iniuriarum et criminum: ad que, sibi accusato, prouocatoque, minime tacendum, quanquam inuitus et repugnans ad hec uerba descendat, et nisi Rufinus prouocaret, semper se taciturum. Se haudquaquam credere ait, ante biduum, quam epistolam scriberet, sue Apologie libros Aquileiam in Rufini manus perlatam, et idcirco non habuisse spatium ex ocio respondendi, quum non respondere, sed nec legere biduo eius scripta potuerit. Non enim putat, negotiatorem Orientalium mercium, qui et ex Oriente deportata, uendere necesse habebat, et Aquileie emere que in Oriente rursus adueheret, biduum tantum Aquileie fuerit, ut Rufinus raptim et ex tempore contra Hieronymum dictare epistolam cogeretur. Sed mercator ubi primum appulit in urbem, sub Occidente omnium maximam, ut aiebat Iustinianus Augustus, Rufino Hieronymi epistolam non statim reddidit, diutius moratus antequam redderet: quam postea, biduo ante discessum, ei reddere optime potuit. De Rufiniane Apologie libris ad se missis, hec habet:  Libri tui, quos limasti per triennium, disertiores sunt? Eos Rufinus scripserat A. D. 399. Hieronymus autem hec scribebat A. D. 402. Quia uero obscuritatem et inelegantiam in iisdem, summatim tantum, et non totis ad se allatis notauerat, ideo postquam, triennio serius, totos accepit, ait, Rufinum eosdem per triennium limasse, nec ideo tamen disertiores ad eiusdem manus perlatos. Quemadmodum in diuturnis disputationibus, inter uiros etiam doctissimos, sepe contingit, multa hic repetuntur, que alias contra Rufinum dicta iam fuerant. Talia sunt: Apologiam pro Origene non esse Pamphili martyris, Rufinum in libris Periarchon transferendis mala fide usum; Eusebium Cremonensem schedas inemendatas non surripuisse, neque falsasse; Rufinum apud Anastasium summum pontificem et apud Epiphanium male audire, Latini sermonis imperitia laborare, et cetera huiusmodi. Stridonensis Pater conqueritur, uigilantium per Rufini cuniculos in se insurrexisse, Rufinique  malitiam per uigilantii stultitiam in se debacchatam. Quod ipse de Pythagore dogmatibus scripserat, Rufinum, tanquam de libris scriptum, accepisse contendit: se non parcere hereticis, ait, nolle tamen insanire contra insanientem, nec mordere mordentem. Denique uir beatus sic claudit responsum: Si pacem desideras, arma depone. Blandienti possum acquiescere, non timeo comminantem. Sit inter nos una fides, et illico pax sequetur.

uI. Hoc opus a Hieronymo scriptum est mense Martio uel Aprili A. D. 402. nondum audito nuncio de morte Anastasii pontificis, de hoc enim quasi superstite, loquitur lib. III. Apol. pag. 468. huius quoque anni contra te epistole  probant. Obiit Anastasius die 27 Aprilis huius anni 402. ut plereque tabule Ecclesiastice docent apud Tillemontium nota LXIX. Hec est etiam Baronii sententia A. D. 402. § 42. quam erroris immerito arguit Pagius ibidem § 16. Annus Hieronymiane scriptionis emergit ex eius sequentibus uerbis eodem lib. III. pag. 453.  Duas, synodicam et paschalem eius  epistolas contra Origenem illiusque discipulos, et alias aduersus Apollinarium et eundem Origenem per HOC ferme BIENNIUM interpretatus sum, et in edificationem Ecclesie legendas nostre lingue  hominibus dedi. Aliud operum eius nescio me transtulisse. Ex Cardinali Norisio lib. I. Hist. Pelag. cap. II. et Dissertatione de Sancto Siricio pontifice pag. 5. Hieronymus tres tantum paschales Theophili epistolas, nunc superstites, interpretatus est, non quinque, ut putauit Baronius A. D. 399. § 51. Theophilus enim de more sue Ecclesie, quotannis paschalem epistolam publicabat.

Prima, incipiens, Christum Iesum Dominum, designauit pascha pro anno 401. die 19 mensis Pharmuthi, idest 14 Aprilis Cyclo Solis 18. Lune 3. lit.  Dom. F. Hec que plures Origenis errores pandit, et prima est, in uulgatis editionibus secunda perperam dicitur [a 1Kb] .

Secunda, incipiens, Primum solemnitatis auguste, in qua errores Apollinarii et Origenis confutantur, designauit pascha pro anno 402. die 11 mensis Pharmuthi, idest die 6 Aprilis, Cyclo Solis 19. Lune 4, lit. Dom. E. Hec secunda in uulgatis editionibus prima perperam dicitur.

Tertia, pro anno 403, conuersa non fuit a Hieronymo, quod Baronius tamen existimauit.

Quarta, incipiens, Nunc quoque Deus, designauit pascha pro anno bissextili 404. die 22 mensis Pharmuthi 17 Aprilis Cyclo Solis 21. Lune 6, literis Dom. C. B.

Ex his nemo non uidet, Theophili epistolarum paschalium ordinem in cunctis editionibus esse preposterum, in tomo IX. operum Sancti Hieronymi editionis Mariani uictorii, inque tomo Iu. editionis noue pag. 689. in Bibliotheca Patrum editionis Coloniensis  anni 1618. tomo Iu. pag. 713. inque tomo u. editionis Lugdunensis pag. 883. quod ex ipsis earundem paschalibus characteribus patet: ut post Norisium, eo minime tamen laudato, animaduertit etiam Abbas Claudius Floriacus in Historia ecclesiastica tomo u. lib. XXI. pag. 131. Hieronymus in uerbis superius allatis ait, per hoc ferme biennium, nempe A. D. 401. et 402. quia secundo hoc anno 402. scripsi librum III. Apologie; alteramque Theophili paschalem epistolam contra Apollinarium et Origenem, ab se Latino conuersam, siue, ut ait, Alexandrinas opes, primo Romam uere, transmisit ad Pammachium et Marcellam una cum epistola CLXXXuII, alias LXXuIII.  et quidem Anastasio adhuc superstite. Hieronymus enim his uerbis epistole sue finem imponit: Cui  multos imprecamur annos, ut hereseos rediuiua plantaria, per illius studium longo tempore arefacta, moriantur. Male ergo in noua Hieronymianorum operum editione  , tom. Iu. pag. 689. hec epistola ad Anastasium scripta illigatur A. D. 405. quum ipse Anastasius triennio ante obiisset, Petri Sede Innocentio I. relicta, qui eam implere cepit A. D. 402. Rursus aliud argumentum pro stabilienda epocha anni 402. libri III. Apologie Hieronymiane hec eius uerba suppeditant: Hereticorum factio NUPER fugata de Aegypto et Alexandria, se Hierosolymam contulit, et huic  uoluit copulari, ut quorum unus esset dolor, una fieret accusatio, quos ille  REPULIT, SPREuIT, ABIECIT. Et paullo post: Quid tibi uidetur de his, qui damnati, palatia obsident, nempe Aule Cesaree proceres et ministros in Theophilum instigantes? Ergo monachi a Theophilo repulsi, spreti, abiecti, Constantinopolim petierunt. Rem narrat Palladius in uita Chrysostomi pag. 57. Socrates lib. uI. cap. IX. et Sozomenus lib. uIII. cap. XIII. Theophilus in Epistola II. paschali pro A. D. 402. que ordine est prima, sic ait de Origenistis: in magnis  urbibus lacerant, diuitumque obsident fores . . . . . effeminatis auribus et Gentilium odiis se nostri detractione commendant, nimirum Eunuchis et hominibus christiane Religionis expertibus. Quare monachi iam Constantinopolim adpulerant, Hieronymo hec scribente. Adpulerunt autem circa medium uel finem anni 401. ex Tillemontio tom. XI. pag. 477. et 635. Ergo liber III. Apologie scriptus fuit A. D. 402. proptereaque Hieronymus libros Biblicos, e quorum prefationibus loca quedam in ea proferuntur, ante hunc annum ediderat; perperam enim Humfredus Hodius aliter sentit libro III. de Bibliorum textibus parte II. cap. II. pag. 357. Difficile est autem priores duos Hieronymiane Apologie libros, qui scribi non potuerunt ante finem anni 401. latos fuisse Aquileiam ad Rufinum ante annum 402. At Hieronymus librum  III. post acceptum Rufini responsum composuit ante finem ueris eiusdem anni 402. ait enim, Anastasium adhuc uiuere, quod dicere non potuit, nisi antequam de eius morte, que contigit die 27. Aprilis, nuncium in Orientem aduolasset. Hinc lapsus illorum patefit, qui Anastasii obitus epocham retro trahunt ad diem 14. Decembris A. D. 401.

uII. Quod pertinet ad has contentiones inter spectatissimos uiros, M. Antonius Sabellicus lib. uI. Exemplorum cap. IX de emulatione, eas ad hoc studium refert ex parte Rufini: Quid quod, inquit, ne Hieronymo quidem, in quo tantum infusi luminis fuit, tantum eloquentie, suus defuit emulus? Sed potuit Rufinus uerbis contendere, sanctitate non potuit, quanquam si illud quoque in ambobus pensetur, tantum Stridonensis illa tuba Carnice prestitit, quantum Indici Elephantis barritus culicis bombitulo. Adducamus alia Sabellici uerba ex eius libro II. de uetustate Aquileie, ubi de Rufino paullo mitius iudicat: Exstant inter cetera, eius  epistole, immo Inuectiue potius,  ad Hieronymum, et Hieronymi ad eum, que haud mutue emulationis indicio carent. Distat tamen non parum uterque ab altero in eodem scribendi genere. Densior ille, hic copiosior; ille arctius pugnat, hic latius: ille acumine nititur, hic uero pondere. uerum non omnino elegans ille, hic autem non solum elegans, sed comptus etiam: et, breui, talis, quem pro Ciceroniano ad tribunal Dei increpitum  credere possis. Sed uideo quam interim inepte faciam homo omnium pene literarum expers, qui tantorum uirorum ingenia, uelut alter Aristarchus, in trutina suspenderim. De hoc iurgio equum iudicium protulisse mihi uidetur Sigebertus Gemblacensis in Chronico A. D. 401. pag. 13. editionis Auberti Mirei: Hieronymus, inquit, et Rufinus presbyter Aquileiensis, orta inter se simultate pro questionibus Scripturarum, satis quidem luculento, sed nimis mordaci sermone in alterutrum conscribunt. Ado uir Sanctus in Martyrologio die 30. Septembris recensuit quidem opera Sancti Hieronymi,  sed scripta in Rufinum pretermittere maluit. Fuit Ado Archiepiscopus uiennensis, Gallosque antistites Rufini partibus studuisse, ex infra dicendis constabit. Ado sua manu Rauenne descripserat Martyrologium paruum Roma Aquileiam ante transmissum, pro magna sui parte ex Rufini historia decerptum. Interim iudex, omnium sane probatissimus, equalis, et ab omni suspicione alienus, ut pote amicus utrique, hoc loco est proferendus. Is est Augustinus Hipponensis Episcopus, ad quem Hieronymus epistola LXuIII. alias XIII. inter Augustinianas post A. D. 402. scripserat, sibi relatum, Rufini, siue, ut ait, Calpurnii cognomento Lanarii maledicta ad Africam quoque studio eius peruenisse: ad que breuiter, ex parte, ipse tamen responderit: et libelli eius, inquit, uobis misi exemplaria, que erant prioris Apologie, in duos libros distincte; latius opus  quum opportunum fuerit, primo missurus tempore. Se quoque illud cauisse significat, ne in quoquam existimationem lederet Christianam,  sed tantum ut delirantis imperitique mendacium, ac uecordiam confutaret. Augustinus perlecta Hieronymi Apologia, in eius partes, pro miti ingenio suo, nequaquam descendit, etsi alias in se subiratum mulcere studeat. Satis habuit, si inter tantos uiros discordie flammam arsisse uehementer doleret. Nulla Rufini contra eum scripta ad Africam peruenisse respondet, seque ex Hieronymi apologeticis literis didicisse, quantum sibi hac in re temperauerit. Se, illius inter eos nate dissensionis exemplo, territum ait, quum quedam ad se in Hieronymi epistola, ipsius indignationis indicia, obseruaret. Sed prestat suismet uerbis ipsum loquentem audire epist. LXIII. alias Xu. cap. III. Nescio que scripta maledica super tuo nomine ad Africam peruenerunt. Accepimus tamen quod dignatus es mittere, illis respondens maledictis: quo perlecto, fateor, multum dolui, inter tam caras familiaresque personas, cunctis pene Ecclesiis notissimo amicitie  uinculo copulatas, tantum malum exstitisse discordie. Et tu quidem quantum tibi modereris, quantumque teneas aculeos indignationis tue, ne reddas maledictum pro maledicto, satis in tuis literis eminet. Ita Augustinus, qui statim subiungit, quod si Apologia, in qua Hieronymus sibi temperauisse significabat, illum adeo terruerat, hinc ominari licebat, quid sibi ex lectione Scriptorum Rufini accidere debuisset, si unquam ea legeret, quandoquidem, ut Hieronymus nunciauerat, maledictis scatebant. Ait, ipsum Hieronymum hec dicere, quem non audet palam reprehendere. uerumtamen, inquit, si eas ipsas cum legissem, contabui dolore, et obrigui timore, quid de me illa facerent, que in te ille scripsit, si in manus meas forte uenissent? ue mundo ab scandalis! Ecce fit, ecce prorsus impletur quod ueritas ait: quoniam abundabit iniquitas, refrigescet caritas multorum. Que sibi enim iam fida pectora refundantur? In cuius sinum tota se proiiciat iam fida dilectio? Quis denique amicus non formidetur, quasi futurus inimicus, si potuit inter  Hieronymum el Rufinum hoc, quod plangimus exoriri? O misera et miseranda conditio! O infida in uoluntatitibus amicorum scientia presentium, ubi nulla est prescientia futurorum! Sed quid hoc alteri de altero gemendum putem, quando nec ipse quidem sibi homo est notus in posterum? Nouit enim utcunque uix forte nunc, qualis sit: qualis autem postea futurus sit, ignorat. His dictis, Hieronymi animum, preteritis suis literis nonnichil offensum, placare studet, et summus doctor, quasi de se agens, Christianam caritatem generatim predicat. In fine epistole ad eius cum Rufino inimicitias iterum redit, seque non probare, nec credere ea, que de Rufino scripserat, satis aperte innuit: Quis prudentium non uideat, etiam tu quam tolerabiliter feras amicissimi quondam et familiarissimi  inimicitias, consolante conscientia? Et quemadmodum uel quod iactitat, uel quod a quibusdam  forsitan creditur, in sinistris armis deputes, quibus non minus, quam  dextris contra diabolum dimicatur? uerumtamen illum  maluerim aliquo modo mitiorem, quam te isto modo armatiorem . Hoc magnum et triste miraculum est, ex amicitiis talibus ad has inimicitias peruenisse. Letum erit et multo maius ex inimicitiis talibus ad pristinam concordiam reuertisse. Hucusque Augustinus, qui ep. CLXuI. olim XXuIII. que aliis inscribitur de origine anime hominis liber, innuit cap. u. §. 15. se accepisse Hieronymi Apologie librum III. ex quo hec uerba recitat: Illud uero, quo in libro aduersus Rufinum posuisti, quosdam huic sententie calumniari, quod, Deum dare animas adulterinis conceptibus, uideatur indignum, unde conantur adstruere meritis geste ante carnem uite, animas quasi ad ergastula huiusmodi iuste posse perduci, non me mouet, multa cogitantem, quibus hec possit calumnia refutari. Recentiores plerique omnes Rufinum, ut hereticum et ab Anastasio Pontifice damnatum, uno ore traducunt. uerum Augustinus, hereticorum acerrimus hostis, non luxisset tanti uiri ac fuit  Hieronymus, dissidium cum homine heretico, et ab Apostolica Sede damnato, neque optasset, ut ex inimicitiis talibus ad pristinam concordiam cum Rufino reuerteretur; nulla enim societas lucis et tenebrarum esse debet. Quare uel ex uno Sancto Augustino liquet, nunquam Rufinum fuisse damnatum, aut pro heretico habitum, quod postea latius ostendam. Interim reliqua Origenis scripta, a Rufino latine uersa, recensere pergamus.




CAPUT uII.

I. Origenis Homilie XuII, in Genesim non a Hieronymo, sed a Rufino latine uerse. II. Tredecim in Exodum, et sexdecim in Leuiticum. III. uigintiocto in Numeros. Iu. uiginti sex in Iosue. u. Nouem in Iudices, totidem in Psalmos, una in librum I. Regum, et quatuor in Cantica. uI. Libri decem in Paulli epistolam ad Romanos. uII. Homilie dubie.  Que sunt in Lucam, non Rufinus sed Hieronymus uertit.

I. Quandoquidem rei connexio a nobis postulat, ut reliquarum Origenis lucubrationum, quas Rufinus, amicis obsequturus, Latio donauit, seriem, ab aliis historie litterarie scriptoribus, ferme neglectam, concinnemus, initium auspicabimur ab Homiliis XuII. in Genesim. Has una cum aliis Aegidio uiterbiensi, diuinorum uerborum oratori excellenti, Ordinis eremitarum, et postmodum S. R. E. Cardinali, ab se nuncupatas, primus omnium typis uulgauit Aldus Manutius senior cum huiusmodi inscriptione: Origenis Homilie in Genesim, Exodum, Leuiticum, Numeros, Iesum Naue, et librum Iudicum, diuo Hieronymo interprete. uenetiis A. D. 1503. in fol. Editioni operam commodauit Monachus, qui nomen suum in prefatione reticuit, multum se debere professus sodali suo in cenobio Patauino Sancte Iustine, Hieronymo a ualentia Hispano. Hanc postea editionem iterum  expressit Bernardinus Benalius uenetiis A. D. 1512. in folio. Idem monachus Sanctum Hieronymum uniuersi Operis interpretem fecit, nimirum proptereaquod in suis codicibus Mss. unde illud eruit, pro Rufino, ab librariis Hieronymum scriptum reperisset, ut tanti uiri auctoritate uolumen acceptius euaderet. Monachus tamen dubitare uidetur, an recte Hieronymo ea translatio inscribatur: Non dubitamus, inquit, tam auctorem, quam interpretem opus tam egregium absque proemio nequaquam edidisse, uerum scriptorum incuria ad nos minime peruenisse. Neque eo inficias tamen, inuenisse quidem nos, nonnullis in exemplaribus nescio quid, proemii loco inscriptum; nec auctore sane  nec interprete nostro dignum. uerum calamus mihi temperandus est; potuit enim latinus interpres e Grecis bonis  latina facere non bona. Alium tamen prologi, atque alium operis interpretem exstitisse manifestum est. Haudquaquam igitur uisum est nobis, pulcherrimo   corpori alienum simul ac horridum prefigere caput, et prima libelli fronte deterruisse potius, quam allexisse lectorem. Quare monachus prologo illo, quem in codicibus Mss. repererat, improuide pretermisso, omnium earundem Homiliarum Hieronymum interpretem fecit. Sed non ita credulus fuit Desiderius Erasmus, qui sue editioni Operum Origenis hanc de Homiliis in Genesim censuram adposuit: Homilias in Genesim uertit Rufinus, non Hieronymus. Prefatio resecta est, quum nec Rufinus nec Hieronymus soleant quicquam edere sine prologo. Rufinus autem grauissima suspicione premebatur quod esset Origenista; sub hoc enim titulo Arianorum heresis conata est repullulascere. Itaque pro inuidioso nomine Rufini suppositum est gratiosum nomen Hieronymi. He nimirum sunt artes librariorum submouentium que prima statim fronte deterrent emptorem, et affingentium que possent allicere. Non mediocrem orexim habet auctoris celebritas. Simili fuco uulgus imponit incautis, pannum ex Anglia allatum mentiens, qui nunquam uidit Angliam,  et pro Belnensi uendentes uinum, quod iuxta Louanii menia natum est. Ita de uero interprete optime quidem Erasmus. De ipso autem Opere sic censet: stilus multum habet perspicuitatis, satisque commode fluit; licet non usquequaque purus: cui uirtuti utinam fidem adiunxisset, quam ab interprete requirimus. At hec libertas, uel licentia potius, addendi, adimendi, mutandi, Rufinum clamat interpretem. Hanc licentiam fatetur usurpasse se in Leuiticum, in Epistolam ad Romanos, in Historiam Ecclesiasticam. Quod porro opus ipse tractauit unquam, quod non ad istum modum contaminarit? Georgius Bullus in Defensione Fidei Nicene Sect. II. cap. IX. §. 20. pag. 209. quando Rufinus id absque lectoris monito nunquam prestitit, hoc ipsum de quo culpatur, illi in sinceri et probi hominis laudem uertit. Bulli uerba hec sunt: In uertendis quidem plerisque Origenis libris multa de suo addidisse Rufinum constat; sed quotiescumque ea libertate usus fuerit,  de eo lectorem suum, prout hominem probum et ueri amantem decebat ipse expresse monuit. Gennadius in Catalogo cap. XuII. testatur, quicquid Origenis uersum est, id omne, preter ea que uertit Hieronymus, ab Rufino uersum fuisse. Hieronymus autem et ipse in Catalogo, quem prouecta etate confecit, cap. CXXXu. dum que ex Origene uerterat, nominatim recenset, Homilias in Genesim omnino silet; et tamen testatur, se adhuc iuuenem Origenis quedam uertisse. Honorius utroque posterior hoc ipsum loquitur in Catalogo lib. I. cap. CXXXuI. uerum quid opus his argumentis, inquit Erasmus, quum ipse Rufinus in peroratione, quam adiecit Commentariis in Epistolam ad Romanos, profiteatur, se uertisse Origenem in Genesim, Exodum, Leuiticum, item in Iesu Naue, et in Librum Iudicum, quanuis non nesciam et illic suppositum Hieronymum, sed nimis imprudenter, ut mox docebimus? Ea peroratio, adiecta commentariis in Paulli Epistolam ad Romanos, exstat tomo II. Operum Origenis ex editione Iu. Erasmi per Gryneum  adornata, pag. 634. Petrus Daniel Huetius in Origenianis libro III. cap. II. Sect. III. §. 1. antiquo codici Bibliothece regie, in quo illa ipsa, de qua agimus, Homiliarum in Genesim interpretatio, Hieronymo adscribitur, omnem fidem merito abiudicat, eandemque post Erasmum, et Gilbertum Genebrardum uni Rufino deberi agnoscit, quandoquidem Rufinus in Prologo super Homilias XXuIII. in Numeros, disertim testatur, se tunc omnes Origenis Homilias in Pentateuchum, siue in legem Moysi uertisse, preter scriptas in Deuteronomium. Atqui latinas habemus Homilias in quatuor priores libros Pentateuchi; quis ergo Rufinum interpretem ausit inficiari, inquit Huetius? Hoc argumento utitur etiam Chiffletius in loco postmodum adducendo. Hinc merito Genebrardus Homilias in Genesim et quas Origenes scripsit in Exodum, Leuiticum, Numeros, Iosue, Iudices, sub Rufini interpretis nomine inseruit a pag. 1. usque ad pag. 221. sue latine editioni Operum Origenis, quam  sub hoc titulo publici iuris fecit: Origenis Adamantii magni illius et uetusti scripturarum interpretis, et secundi Ecclesie post Apostolos magistri Opera, que quidem proferri potuerunt omnia, doctissimorum uirorum studio iam olim translata et recognita. Parisiis apud Guillelmum Chaudiere A. D. 1574. in fol. Hanc postea editionem ab aliis typographis recusam adspeximus. In Appendice tomi u. Operum Sancti Augustini editionis noue Sermo IX. de Rebecca est Homilia X. Origenis in Genesim a Rufino latine conuersa.

II. Rationibus iisdem euincitur, Origenis Homilias XIII. in Exodum, et XuI. in Leuiticum, que iam dictas proxime sequuntur in editione Grynei tomo I. pag. 58. et 104. Rufini studio fuisse latinitate donatas; nam et in Prologo Homiliarum in Numeros, ait, se omnia Origeniana, que in lege scripta sunt, latina reddidisse; et in peroratione Homiliarum in Pauli Epistolam ad Romanos tomo II. pag. 634. luculenter affirmat, se in Exodum etiam id prestitisse, et precipue,  inquit, in his que in librum Leuitici ab illo  quidem perorandi stilo dictata, a nobis uero explanandi specie translata sunt. Hoc idem pro Rufino sentit Huetius in loco superius indicato §. 2. Fallitur ergo Sixtus Senensis in libro Iu. Bibliothece, has interpretationes Hieronymo tribuens. Erasmus de translatione Homiliarum in Leuiticum hanc profert censuram, paullo asperiorem: Fatetur  se has Homilias uertisse liberius, hoc est multa que dicit defuisse, de suo attexuisse. Ea temeritas tolerabilior est, quum nominatim indicat quid sustulerit, quid adiecerit, quemadmodum fecit in Historia ecclesiastica, cui detraxit librum IX. et in eius loco suas narrationes infulsit. At qui legit hoc opus, et enarrationem epistole ad Romanos, incertus est, utrum legat Origenem, an Rufinum. Hac arte uir glorie cupidus putauit, se reperisse uiam, qua uel inuitis omnibus, tereretur manibus hominum. Mattheus Petitdidierius tomo I. Animaduersionum  in Bibliothecam Dupini pagina 15. iure explodit Io. Rodulphum Wetstenium, perperam suspicantem, in Homilia I. Origenis super Leuiticum ab Rufino aliquid immutatum, ubi disseritur de Historia Susanne. Origenis tamen commentarius in Mattheum, Grece adhuc superstes, eadem ferme exhibet, ac latina interpretatio Rufini. Me fugit, cur Labbeus tomo II. de Scriptoribus pag. 141. harum Homiliarum interpretem Hieronymum fecerit. Quam iniquus Rufino heic, ut alias plerique hominum, sit Erasmus, argumento est singularis modestia, qua ubique de se suisque Rufinus loquitur. Huetius §. 3. pag. 245. quanquam et ipse non bene habet Rufinum de suo, ut ait, quicquid libitum est largientem: tamen hoc illi deberi agnoscit, quod legitimo suo auctori restitute sunt  que inter Cyrilli opera falso uenditabantur. Iodocus Clichtoueus has Homilias in Leuiticum, a Rufino translatas, primus omnium in lib. XuI. digestas uulgauit Lutetie typis Wolfgangi Hopylii A. D. 1514. in folio, ex codice Corbeiensi  descriptas, sibique a Guillelmo Paruo Ordinis Predicatorum, et Ludouici XII. Galliarum Regis a sacris confessionibus, traditas. Hinc patet quantopere fallatur uossius in Historia Pelagiana lib. II. parte I. Thesi uI. ubi Cyrilli esse hos commentarios in Leuiticum putat, uel incerti auctoris. Cyrillo quoque perperam tribuuntur in Latinis eiusdem Patris editionibus, et signanter in illa, quam accurauit Petrus Canisius Colonie apud Melchiorem Nouesianum A. D. 1546. tomis duobus in folio, in quorum priori pag. 41. laudate Homilie reperiuntur; et in editione Cyrilli operum, latine facta Parisiis apud Michelem Sonnium A. D. 1573. in folio pag. 66. Harum codex Ms. Rufino interprete, exstitit uenetiis in Sancti Antonii Bibliotheca, ante aliquot annos  flammis absumta. Consulatur Tomasinus in Bibliothecis uenetis pag. 10. Hinc Robertus Bellarminus, qui lib. Iu. cap. XI. de uerbo Dei non ausus fuerat definire, an Homilie ad Origenem pertinerent, illas postea in  Catalogo, absque hesitatione pro Origenianis agnouit. Quare Huetius merito carpit Heterodoxum quendam, inter Origenis supposititia eas reiicientem; pluresque earundem collectiones fuisse statuit, itaut Rufiniane, sint alie ab Homilia II. in Leuiticum, cuius fragmentum exhibetur in Origenis Philocalia cap. I. Prologi uero Homiliarum in Exodum et in Leuiticum interciderunt.

III. De translatione Homiliarum XXuIII. in Numeros nullum iudicium profert Erasmus; quare nos fugit, cuinam interpreti easdem tribuerit. Rufino tribuit Cassiodorus, testis idoneus in Institutione alibi memorata cap. I. ubi tamen XXX. esse testatur. Exstant ille sine nomine interpretis tom. I. pag. 182. sed Aldus earundem iuxta ac reliquarum interpretem facit Hieronymum. Prologi, seu prefationes Rufini in Genesim, Exodum, Leuiticum, et Numeros desiderantur plane omnes in editionibus typis uulgatis, et etiam in codicibus calamo scriptis, nisi alicubi delitescant; librariis autem uitio uertendum  quod euanuerint, ut nimirum Hieronymus earundem Homiliarum interpres pro Rufino facilius uenditaretur. Rufinum porro singulis suis interpretationibus prologum premisisse, testatur Gennadius in Catalogo cap. XuII. Fraudi laruam Prologi detraxissent, quemadmodum sane detraxit Prologus ille in Galliarum bibliothecis repertus, quo Rufinus Donatum quendam prefatur in suam illam translationem Homiliarum XXuIII. in Numeros, quam morti proximus in Sicilia confecit, unde ipse una cum Melania, et eius comitatu Rhegium Iulii Gothorum flammis ardere spectabat. Eundem prologum secum ex codice Bigotiano communicatum, non semel appellat Huetius lib. II. cap. Iu. Sect. I. §. 22. lib. III. cap. II. Sect. 1. §. 2. Sect. II. §. 1. Sect. III. §. 1. et 4. Atqui ex eodem codice illum ediderat Henricus ualesius in notis ad Historiam Eusebii lib. uI. cap. XXXuIII. et Petrus Franciscus Chiffletius in Paulino illustrato  Parte II. cap. XXu. qui tamen illum ex codicibus Diuionensi, Remensi, Clarauallensi, Graonensi, et Claramontano, ab se uulgatum, non Ursacio, sed Donato inscripsit, cui etiam inscribitur in codice uaticano Urbinate 144. Error a uiris doctis ualesio, Huetio, Labbeo, Norisio, et Tillemontio nequaquam uisus, titulum codicis acephali occupauit hoc pacto. In prologo ipso memoratur Ursacius, Rufini notarius, quem exscriptor ob supinam inscitiam ab eo nequaquam distinguens, quem Rufinus ibidem alloquitur, Ursacii nomen initio prologi adposuit; nam etiam in codice 1405. Collegii Sancti Benedicti Ursacio inscribitur, in Catalogo codicum MSS. Anglie Parte II. pag. 136. Pearsonius in uindiciis Ignatianis Parte I. cap. X. pag. 159. laudat codicem Cantabrigiensem, ubi sic legebatur: Incipit prologus . . . Numerorum ad Ursacium, reliquis uocibus manifeste ob Rufini nomen exosum abrasis. uerum in codicibus a Chiffletio laudatis  prologus Rufinianus Hieronymo adscribitur, perperam tamen, quippe  Hieronymum procul hinc abfuisse, quum Alaricus Italiam depopularetur, contraquam de se auctor prologi affirmat, satis ostendunt Hieronymi prefationes in Ezechielem lib. I. et III. ac presertim epist. XCuI. alias XuI.  ad Principiam, ubi cap. u. sic loquitur: Dum hec aguntur in Iebus, terribilis de Occidente rumor AFFERTUR, obsideri Romam, et auro salutem ciuium redimi. Ergo prologus non est Hieronymi, procul absentis, sed Rufini presentis, qui tunc A. D. 409. in Siciliam cum Piniano et eius familia, in Orientem reuersurus, profugerat, de quo alibi. In codice etiam Bibliothece Iacobee tom. II. Catalogi manuscriptorum Anglie pag. 141. interpretatio Homiliarum in Numeros Rufino tribuitur. Hec interpretatio extremus fuit Rufini labor quamquam nos seriem ipsam librorum sequuti, heic in antecessum de ea loquimur. Huetius de illa apposite hoc scribit §. 4. pag. 245. Ex prologo, quem prefixit Rufinus interpretationi sue octo et uiginti  Homiliarum Origenis in Numeros, que ad hanc diem supersunt, et ex ipso etiam stilo, intelligitur, uehementer eos falli, quicumque alium interpretem assignant, quam Rufinum. In eodem prologo hec habet Rufinus: Quecumque in Numerorum libro siue Homiliatico stilo, siue etiam ex his, que Excerpta appellantur, scripta reperimus, hec perurgente te  Romana, ut potuimus, uoce ex diuersis in unum ordinem collecta digessimus. Hinc Huetius notat, has Homilias undecumque collectas, cum scholiis ab Rufino permixtas: Quod, inquit, Rufino interprete dignum erat. Itaque merito arguit Andream Riuetum, qui in suo Critico Sacro hasce Homilias non Origenis, sed hominis Latini fetum esse contendit, proptereaquod in earum XII. discrimen notetur inter excudere et excidere, que tamen Rufini interpretis munificentia accepta referenda sunt, inquit Huetius.

Iu. Iam uero gradum faciamus ad Homilias XXuI. in librum Iosue, seu Iesu Naue, que exstant apud  Gryneum tom. l. pag. 284. Lemma Prologi ad Chromatium, Hieronymo interpretationem tribuit; sed tam interpretatio, quam interpretationi preficus prologus, prorsus Rufinum auctorem habent, inquit Huetius. Erasmus eiusdem Operis translationem Rufino quidem adiudicat, sed Hieronymi nomen et prologum, a Librariis conficta, audacter pronunciat. De primo non dubito, sed in postremo falli Erasmum pro certo habeo. Hoc priusquam ostendo, eius uerba recitabo: Hic, inquit Erasmus, creuit bibliopolarum audacia. In totius operis frontispicio sat habebant pro Rufino Hieronymum supponere, reuulsa prefatione; heic affixerunt prefationem, sed adeo frigidam, adeoque ineptam, ut nullo certiore argumento possit persuaderi, hec ab Hieronymo non esse uersa. Homines suaues existimarunt, neminem addubitaturum, posteaquam ad Chromatium inscripta esset prefatio, ad quem interdum scripsit Hieronymus. Ceteris exscribendis  iam supersedeo, postmodum enim ad Erasmum redibo. Sed illius argumentis reiectis, alio abit Huetius in Origenianis lib. III. cap. II. Sect. III. §. 5. pag. 246. translationis enim et Prologi auctorem facit Rufinum, sed tamen uiro probo imposture crimen impingit, quasi nimirum dolosis artibus, quum se Origenismi uulgo suspectum esse, proptereaque minus uendibiles merces suas intelligeret, fucum incautis lectoribus facere uoluerit, et Hieronymi, aduersarii sui, nomen prescripserit, quo eum quoque in Origenismi suspicionem uocaret, a quo tam sepe doctrine huius fuerat criminatus. Addit, simili uafritie usum in prefatione Commentariorum Origenis in epistolam ad Romanos. Hanc calumniam Rufino alibi etiam a uiro docto affingi audiemus. Sed scriptor, cetera perspicax, qui in Erasmo damnat iudicium preceps, ipse plus equo inanibus coniecturis indulget. Qui enim fieri potuit, ut Chromatio et Hieronymo, adhuc uiuentibus, Rufinus in luce hominum adeo putidam et ridiculam fraudem excogitauerit, ut sub larua Hieronymi translationem  Homiliarum Origenis, ab se publici iuris factam, Chromatio Aquileiensi Episcopo offerret, et tamen Chromatius, Hieronymus, et reliqui eius necessarii, adeoque Rufini hostes, tam bardi et stupidi fuerint, ut tantam fraudem nequaquam olfecerint, nec palam sue impudentie penas Rufinum dare compulerint? Leuitatem coniecture penitus difflat Gennadius in Catalogo cap. XuII. ubi omnes translationes Homiliarum Origenis Rufino adscribit, iis solis exceptis, quas uertit Hieronymus. He autem, que note sunt omnibus, ab ipsomet Hieronymo in Catalogo suo recensentur, et ab Honorio lib. I. cap. CXXXuI. Que Rufinum interpretem habent, suo prologo discernuntur, inquit Gennadius, sic Rufinum singulis suis interpretationibus prologos premittere consueuisse aperte docens. Itaque interpretatio Homiliarum in Iosue euo Gennadii Rufini nomine discernebatur. Non ergo Rufinus sub Hieronymi aduersarii sui persona, illam obtrusit; sed recentiores  librarii, ut tanti nominis umbra mortales ludificarent, Rufino, qui ob simultatem cum Hieronymo male audiebat, expuncto, ipsum Hieronymum supposuerunt, tum in epigraphe, tum etiam in prologo ipso, quum alias ab anterioribus libris Rufini nomen et prologos totos auulsissent. Neminem puto ignorare, Chromatium Hieronymo eque ac Rufino fuisse amicitia coniunctum: quod ex utriusque Lucubrationibus patet, adeo ut magnus Antistes utriusque animos non parum exulceratos in pristinam concordiam redigere studuerit. Quid ergo mirum, si Rufinus Homilias in Iosue celeberrimo patrie sue metropolite, suoque olim Fidei Christiane doctori nuncupauit, cui Eusebii Historiam, ab se in Latinum sermonem conuersam etiam nuncupauerat: siquidem Rufinus ad hasce Homilias conuertendas, post Eusebii Historiam ab se translatam, incubuisse postea dicemus. In Bibliotheca Ms. Antonii Augustini, edita Tarracone apud Philippum Mey A. D. 1587. in-4o. codex 48. hoc lemmate recensetur: Origenis Alexandrini, qui et Adamantius,  in librum Iosue Homilie XXuI. Beato Hieronymo interprete, uel Rufino, ad Chromatium. Liber in membrana annorum CCC. et ultra, forma quadrati. uerum ne quid preterire uideamur, Erasmi hac in re argumenta, singulatim perpensa, recenseamus.

1. Ait, prologi auctorem his uerbis Chromatium affari: O mi semper uenerabilis Chromati. Immo sic: O mi semper uenerabilis pater Chromati: quibus ferme uerbis eundem alloquitur in prologo Historie Eusebii. Quare nichil absurdius censura, quam heic exercet Erasmus.

2. Totam prefationem talem esse, ut cuiuis operi possit aptari, sententiamque ipsam ex Hieronymi scriptis sublectam, ab impostore mira garrulitate dilatatam falsum omnino est. Prefationes enim, Rufini scriptis prefixe, nichil aliud sunt, quam epistole familiares, quibus ad amicos translationes suas mittit, quarum propterea tenor ex ipsis translationibus, quas  singule epistole comitantur, abunde colligitur, precipue quum nobis desint epistole, pro iisdem translationibus obtinendis, ad Rufinum ab amicis transmisse. Quidnam uero inepti, uulgaris, et stulti, ut uocibus utar Erasmi, uerba hec Rufiniani prologi continent: Quia ergo et tu, o mi semper uenerabilis Pater Chromati, iniungis et precipis nobis, ut aliquid ad edificationem et constructionem diuini tabernaculi ex Grecorum opibus et copiis conferamus, Oratiunculas XXuI. in Iesum Naue, quas ex tempore in Ecclesia perorauit Adamantius senex, ex Greco, latine tibi pro uirium mearum paruitate disserui? Quid grauius, quid religiosius, et rei aptius proferri poterat? At Rufinus nullam affert caussam  cur hoc opus Origenis uertendum susceperit. Caussa est, ut Chromatio, id ab se postulanti, obsequeretur.

3. Erasmus negat, Origenem Oratiunculas ex tempore declamasse. Hoc tamen ait Rufinus, hoc Huetius disertis rationibus euincit lib. III. sect. II. cap. Iu. §. 4. ubi censet, Origenis Homilias, partim meditate  conscriptas, partim ex tempore ab eo recitatas.

4. Reliqua censure pars, quam Erasmus in prologi stilum pluribus inculcat, non tam probat, non esse Hieronymi, quam esse Rufini, qui semper de se modeste sentiens et loquens, fatetur identidem, se ad latine scribendum ob longam moram inter Grecos, tricennali incuria torpuisse. Itaque illum populari potius, quam exquisito sermone conscriptas Lucubrationes suas edidisse conspicimus. Audiamus extrema uerba, quibus prologo ipsi finem imponit: Totum ergo hoc, de tuo iudicio pendeat. Si quid sane est, quod placere potest, hoc sit auctoris, neque enim que aliis labore parta sunt, diripere, et nostre laudi applicare iustum putamus. Si uero uim sensuum oratio inculti sermonis exasperat, hoc uel mihi, uel  tibi ipsi reputato, qui opus, quod eruditis debet iniungi, expetis ab indoctis. Non solum ergo interpretatio Homiliarum in Iosue ad Rufinum pertinet, in quo Erasmus et Huetius eque consentiunt:  sed etiam prologus: quod prior negat, alter sic affirmat, quasi Rufinus auctor eum fraudulenter Hieronymo supposuerit, ex Homilia Xu. in Iosue pag. 315. Rufino interprete. Gratianus laciniam transtulit in Caussam XXXIII. Quest. I. cap. I. Porro ineptam Erasmi censuram Magdemburgenses Cent. III. cap. X. adhuc ineptiorem facturi, quod Erasmus de Rufini prologo scribit, ipsi de Origenis Homiliis dictum prodiderunt, quasi illas Erasmus Origeni abiudicasset. Et tamen Centuriatorum sententiam alii eiusdem farine scriptores imprudenter amplexi sunt. Sed quidpiam maius ausus est Io. Dalleus lib. II. de scriptis Dionysii cap. XLI. ubi Origenianas Rufini interpretationes conatur undequaque conuellere, haud certe alia de caussa, nisi quia suorum dogmatum nouitati eas sepe aduersari cognouit; sed homo heterodoxus non aliud plerunque agit, quam ut illam ipsam licentiam se pandere iactet, qua Rufinum in uertendis Grecorum scriptis usum insimulat.

u. Nunc locus postulat, ut patefaciam, Homilias  IX. in Iudices tomo I. pag. 377. editionis Grynei, de quibus Erasmus penitus silet, Rufinum quoque interpretem habuisse. Id in peroratione explanationis in Epistolam ad Romanos pag. 634. ipsemet Rufinus disertim testatur, et Huetius pariter animaduertit lib. III. cap. II. sect. III. §. 5. pag. 246. Hisce Homiliis librariorum nequitia prologum detractum, ut facilius Hieronymo supponerentur, pro certo habeo; ideoque magnam gratiam a nobis iniret, qui illum et ceteros omnes, idem infortunium passos, in antiquis codicibus expiscaretur. Ceterum post Homilias in Iudices, inter scripta Origenis reperiuntur Homilie IX. in Psalterium Dauidicum, nempe quinque in Psalmum XXXuI. due in Psalmum XXXuII. et due pariter in Psalmum XXXuIII. Has a Rufino translatas, et cum prologo ad Apronianum directas, uulgauit Constantius Hierotheus cum aliis operibus Adamantii in Nouum Testamentum, premissa Apologia Iacobi Merlim  pro Origene, uenetiis apud Lazarum Soardum A. D. 1516. in folio. Occurrunt ibidem post Homilias in Lucam fol. 87. exstantque etiam in codice Ms. uaticano Urbinate 65. fol. 34. p. 2. Merlinus Origenis Opera Latina in quatuor partes diuisa ediderat Parisiis A. D. 1512. tomis duobus in folio: que editio ibidem postea recusa fuit A. D. 1519. 1522. et 1530. Sed Erasmus, qui Homilias easdem inseruit tom. I. pag. 440. editionis Grynei anceps heret in sepe memorata censura, num referant Origenis ingenium et phrasim, propiusque accedere ad Chrysostomum putat, uel auctoris fuisse Latini, aut Rufinum interpretem, more suo, illas contaminasse. Hec et alia ab Erasmo superbe et prepostere dicta, Huetius merito improbans lib. III. cap. II. sect. III. §. 6. pag. 247. eundem critice sue nimium permisisse arbitratur, ubi de interprete scribit: Nec ipse qui prefatur, profitetur, se has Homilias simpliciter uertisse, ut habebantur apud Grecos, nec illic exprimit nomen auctoris. Sed uerum quidem est, inquit Huetius, ac meminisse debuerat Erasmus,  auctorum nomina operum initiis prescribi solere, ac proinde prefantem Rufinum necesse non habuisse profiteri, has Homilias se ex Origene uertisse, quum id titulus clamaret. Hec Huetius, qui eo futilius etiam censet argumentum petitum ex Peroratione, in qua nomen auctoris non expressit. Rufinus de Operibus Origenis ab se latinitate donatis agebat, Origenem ipsum nominauerat; et Homiliarum ipsius in Genesim, Exodum, et Leuiticum mentionem fecerat. Addit postea: Illa, que in Iesu Naue et Iudicum librum, et in Psalmos tricesimum sextum, tricesimum septimum, et tricesimum octauum, simpliciter expressimus, et inuenimus. Hinc non difficulter hec opera perinde ac proxime laudata, ad Origenem pertinere intelligimus, cuius nomen singulis adponere superuacaneum sane et molestum fuisset. Quod si hec Origeniani nominis pretermissio dubium auctorem hic facit, cur Erasmus, qui de auctore Homiliarum in Psalmos dubitauit, de auctore quoque Homiliarum  in librum Iudicum neutiquam dubitauit? Par sane erat utrobique dubitandi ratio, utrobique enim Origenis nomen omittitur. Ita ferme Huetius, et ante eum Genebrardus in Collectaneis de uita Origenis cap. u. que sue operum eius Latine editioni preposuit, unde huc nonnulla in rem nostram sunt transferenda. Loquitur Genebrardus de censuris Erasmi: In iis, ait, ita suo stomacho indulsit more, ut in eo, modo maiorem animaduersionem, modo firmius iudicium merito possis requirere. uerbi gratia, censet Homilias in Psal. XXXuI. non esse Origenis. Quin et ubi annotasset, sapere phrasim Chrysostomi, mox subiicit, se suspicari eum, qui scripsit, fuisse Latinum. Tu hec, si potes, inter se conciliato, quum Chrysostomi locutio sit Grecissima. Deinde esse Origenis apparet, quia Homilia II. de more inuehitur in ualentinianos, et Homilia III. locum Pauli I. Corinth. Iu. iisdem uerbis adfert, quibus Exodi Homilia uI. et Num. Iu. pro consuetudine perstringit eos, qui herebant in litera, neglecto spirituali sensu, eumque necessario  statuendum probat e uersu: non uidi iustum derelictum, etc. adeo ut ad seruandam uersiculi literariam ueritatem, patet locutum de derelictione a rebus spiritualibus, non corporalibus. Et Homilia III. nominat ualentinum, Marcionem, et Basilidem, contra quos in ceteris libris perpetuo fere luctatur. Denique phrasis et sententia et mos Origenianus docent, temeraria fuisse Erasmi iudicia; quod commemoro propter prurientes istorum hominum aures, qui protinus destruendum arbitrantur quod ab aliquo corrosum et morsum intellexerunt. Hec Genebrardus. Quare inani studio Magdeburgenses, Robertus Cocus, et Guillelmus Perkinsius easdem Homilias ex genuinorum operum Origenis albo expungere, non uerentur. Illarum interpretationem Rufinus, Aproniano filio carissimo gratificaturus se suscepisse testatur in prologo, quem, quia breuis est, huc transferam ex tomo II. Origenis Operum pag. 439. editionis Grynei: Quoniam tricesimi sexti,  et tricesimi septimi, et tricesimi octaui psalmi expositio tota moralis est, instituta quedam uite emendatioris ostendens, et nunc conuersionis, ac penitentie, nunc purgationis et profectuum semitam docet, idcirco tibi eam, Aproniane, fili carissime, in nouem Oratiunculas, quas Greci Homilias uocant, uelut in uno corpore digestam, in Latinum transtuli, ut intra unum codicem collectam haberet dictionem, que ad emendationem uel profectionem morum tota respiceret. Hoc sane beneficii prestabit hec lectio, quod absque labore lectoris intelligentia eius in propatulo habeatur, quo scilicet uite simplicitas, sensu lucido, ac simplici sermone doceatur: ex quo prophetia peruenire non solum ad uiros, uerum etiam ad religiosas feminas possit, et excolere simplices mentes: ne forte religiosa filia mea, soror in Christo tua, ingrata sit operi nostro, si id semper laboriosum intellectui suo pro asperitate sentiat questionum; quia nec corpus humanum ex solis potuisset neruis ossibusque constare, nisi eis diuina prouidentia uel mollitiem carnis intexuisset, uel blandimenta pinguedinis. Huetius, et  ex eo Natalis Alexander seculo III. cap. Iu. Art. II. Rufinum, exploso Riueto, interpretem faciunt Homilie unice in Librum I. Regum, cuius etiam est uersio expositionis in Cantica Canticorum, teste Cassiodoro diuinarum lectionum cap. u. ubi hec leguntur: In Cantica Canticorum duabus Homiliis expositionem Origenis idem Sanctus Hieronymus, latine lingue multiplicator egregius, sua nobis, ut consueuit, probabili translatione prospexit; quas item Rufinus, interpres eloquentissimus, adiectis quibusdam locis, usque ad illud preceptum, quod ait: Capite nobis uulpes pusillas, exterminantes uineas, tribus libris latinis explicauit. In editione Grynei tom. I. inchoantur pag. 356. et desinunt pag. 492. quibus tamen desunt prologi consueti. Rufinus opus continue explanationis, et decem, quos uocant, tomorum partes, in Homilias Iu. distribuit, de quibus loquitur etiam Pearsonius in uindiciis Ignatianis part. I. cap. IX. pag. 111. uerum Erasmus huiusce lucubrationis nequaquam  adsequutus auctorem, et eo minus interpretem, utrumque in unum conflat, putatque hominem Latinum, et pulchre doctum ac bene disertum, non certe Grecum. Quoniam autem is ob modestiam suum nomen apponere noluit, librarii prefixerunt nomen Ambrosii. Ita Erasmus, cui continuo adheserunt Magdeburgenses Cent. III. cap. X. Guillelmus Perkinsius in suo Problemate, aliique mox nominandi. Tantum ualet preconcepta opinio contra Rufinum, ut Erasmus, ignorato harum Homiliarum interprete, opus ipsum eousque laudarit, ac si non a quoquam latine uersum, sed ab latino homine integre compositum existimaret. Sed esse Origenis, et ab Rufino latine redditum, ex Cassiodoro locupletissimum testimonium produximus. Rufinus tamen de suo nonnulla addidit, unde Riuetus, Robertus Cocus, et id genus pseudocritici Heterodoxi ansam arripuerunt hanc explanationem Origeni abiudicandi, perperam auctori tribuentes quod est interpretis. Formulas populares, et uoces Rufino usitatissimas, inde collegit Huetius  lib. III. cap. II. sect. III. §. 7. pag. 249. Ceterum Prologi Rufini eandem ob caussam, ob quam ceteri, interciderunt, uelut ille in Numeros, pridem repertus, quem Latine editiones nunquam ante representauerant. Rem firmat etiam uetus codex Petri Pithei, sic inscriptus: Incipit Tractatus Origenis in Cantica Canticorum, a Rufino translatus in latinum. Quare Iohannes Martianeus librum ab se minus recte incerto interpreti adscriptum, coniecit in tom. u. Operum Sancti Hieronymi pag. 603. Hec quum ita se habeant, de nichilo est, quod in quibusquam codicibus, Hieronymo et Ambrosio hec lucubratio tribuitur, ut probe monet Huetius.

uI. Hucusque sermonem fecimus de scriptis Origenianis in uetus Testamentum, que Rufinus ex Oriente in Italiam redux tulit et precibus amicorum, Latio donauit. Nunc de Origenianis lucubrationibus disserendum superest, in nouo Testamento explanando  uersantibus, quas Rufinus pariter latinas fecit, quanquam in uulgatis editionibus sub alienis nominibus circumferuntur. Ex his primum locum obtinent tomi Xu. Commentariorum in epistolam Sancti Paulli ad Romanos, quod opus in libros X. diuisum, Rufinus Heraclii impulsu latine lingue donandum suscepit quo tempore in uertendas Homilias incumbebat, quarum seriem amico obsecuturus, abrumpere debuit. Sic enim ait in Prologo: uolentem me paruo subuectum nauigio oram tranquilli littoris stringere, et minutos de Grecorum stagnis pisciculos legere, in altum, frater Heracli, laxare uela compellis, relictoque in libros X. opere, quod in transferendis Homiliis senis Adamantii habebam, suades, ut nostra uoce quindecim eius uolumina, quibus epistolam Paulli ad Romanos disseruit, explicemus: in quibus ille dum sectatur Apostoli sensum, in tam profundum pelagus effertur, ut metus ingens sit illuc eum sequi, ne magnitudine sensuum, uelut immanitate opprimar undarum. Deinde nec illud adspicis, quod tenuis mihi est spiritus ad  implendam eius tam magnificam dicendi tubam. Super omnes autem difficultates est, quod interpolati sunt ipsi libri; desunt enim fere apud omnium bibliothecas  aliquanta ex ipso corpore uolumina: et hec adimplere in latino Opere, et integram consequentiam dare, non est mei ingenii; sed, ut tu credis, qui hec exigis, muneris fortasse diuini. Addis autem, nequid laboribus meis desit, ut omne hoc quindecim uoluminum corpus, quod Grecus sermo ad quadraginta fere, aut eo amplius millia uersuum produxit, abbreuiem, et ad media, si fieri potest, spacia coarctem. Dura sane imperia, et tanquam ab eo, qui pondus operis huius scire nolit, imposita. Aggrediar tamen, si forte orationibus tuis, que mihi tanquam homini, impossibilia uidentur, adspirante Domino, possibilia fiant. Sed ipsum iam, si uidetur, Origenem, qualiter prefationem suscepti operis dirigat, audiamus. Hactenus Rufinus, cuius in hoc labore sinceritatem ac bonam fidem laudat Tillemontius tom. III. pag.  558. uir pius disertim fatetur, se in transferendis hisce homiliis libertate usum addendi, et lacunas de suo supplendi. Theophilus Salodianus ordinis Fratrum Obseruantium, ut uocant, de quo in scriptoribus Minorum silet Lucas Waddingus, Origenianum opus in Fesulani monasterii bibliotheca Hieronymi interpretis nomine, cum blattis et tineis pugnans, ab se repertum, foras emisit uenetiis apud Simonem de Luere A. D. 1506. in folio, nuncupauitque Alexandro Portensi uicetino, equestris ordinis uiro, quasi ob inuentum thesaurum pre gaudio exsiliens. Istud postea opus ibidem recudit Bernardinus Benalius A. D. 1512. in folio, sueque Origenianorum operum collectioni tomo II. pag. 455. editionis Grynei, inseruit Erasmus, Hieronymi quidem nomine in fronte relicto, cui tamen in censura tom. I. prefixa, opus abiudicat. Rufinumque interpretem carpit. Sed ipsummet Erasmum audire prestat: Hic, inquit, Librarii magnifice perfricuere frontem et in prefatione et in peroratione, pro Rufino Hieronymum supponentes,  hoc est uitrum pro gemma lectori obtrudere conantes, et hactenus sane fefellerunt incautos; nam prefatio poterat utcunque uideri Hieronymi: sed in peroratione quasi sorices suo se produnt iudicio. Inde ex eadem peroratione subiungit que Rufinum auctorem patefaciunt, quanquam Hieronymum pro Rufino assutum gerunt. Hoc prodit codex Thuanus, cuius uerba recitat Cotelerius in Iudicio de libris Recognitionum Clementinarum inter opera Sanctorum Patrum, qui temporibus Apostolicis floruerunt pag. 484. editionis II. anni 1698. Ea uerba huc libentius adferam, quod non uno in loco uulgatam editionem emendent: Post hoc sane uocat nos opus, quod olim quidem iniunctum est, sed nunc a Beato Gaudentio episcopo uehementius perurgetur; Clementis scilicet Romani episcopi, Apostolorum comitis ac successoris, de Recognitione libri, ut in latinum uertantur: in quo opere bene noui, quod laborem labor, multiplicata sorte  suscipiet. Satisfaciam sane in eo amicis meis. Dabo titulo nomen meum, auctoris nichilominus uocabulo permanente, nam Rufini Clemens inscribetur. Mox subiungit, se ad cetera Origenis opera transferenda aggressurum: Quod si me Dominus implere permiserit, redibimus ad illos, et ad tua desideria, ut in Numerorum, et in Deuteronomii libros, Deo permittente, aliqua dicamus. Hec enim solum uobis de Pentateucho uel de reliquis Apostoli Paulli epistolis, que possumus, Domino protegente debemus. In margine huius perorationis pag. 634. editionis Grynei hoc monitum exstat: uel hinc colligi potest quos Origenis libros Rufinus latina ciuitate donauerit. Recte quidem; omnia enim ab se uersa et uertenda, singulatim enumerat. Rufinum uero Clementis opus reapse in Latinum uertisse alibi audiemus. Iterum sic scribit Erasmus: Hic locus erat eradendus, si uoluissent nobis persuadere, huius operis interpretem esse Hieronymum; constat enim tum ex Gennadio, tum ex ipsius Rufini prefatione, quod Rufinus uerterit Clementis Recognitionum  libros, non Hieronymus, et ad hunc Gaudentium alias quoque scribit Rufinus. Nihil igitur agunt Librarii, toties inculcantes nomen Hieronymi, immo hec inculcandi sedulitas auget suspicionem fuci. Inde ex Rufiniana peroratione laciniam ab Librariis deprauatam profert in qua Rufinus loquitur, sed sub Hieronymi nomine, per falsarios afficto. Hoc non animaduerso Io. Carolus Bouius in prefatione ad Clementis Constitutiones Apostolicas latine editas uenetiis apud Iordanum Ziletum. A. D. 1563. in-4o et Franciscus Turrianus in prolegomenis Grecis ad easdem Constitutiones, Grece editas, apud eundem typographum eodem anno et forma, pag. 7. ipsum Hieronymum, non alium, loqui reapse crediderunt, et propterea castigantur a Iacobo Usserio in Dissertatione de Ignatii epistolis cap. uII. uerba Pseudo-Hieronymi, siue Rufini hec sunt pag. 634. Aiunt enim mihi in his que scribis, quoniam plurima tui operis habentur, da titulum nominis tui, et scribe: Hieronymi  uerbi gratia, in epistolam ad Romanos, Explanationum  libri. Et post nonnulla: Satisfaciam sane in eo amicis meis. Reliqua iam adduxi. Sed est et illud, inquit Erasmus, nonnichil argumenti, quod in gratiam Ursacii, cuius iussu suscepit hunc laborem, uertit Regulam Basilii, et in gratiam Gaudentii, cuius hic meminit, uertit Clementem. Quod Erasmus ait de Ursacio, est memorie lapsus in uiro non semper accuratissimo. Heraclio enim, non Ursacio opus illud Rufinus inscribit, qui neque Ursacio, sed Urseio Regulam Sancti Basilii nuncupauit. Ursacius uero, siue Ursatius, fuit Rufini notarius, ipso teste in Prologo Homiliarum in Numeros, quem, uti iam dixi, Donati nomine prenotauit. Heraclium tam prologus, quam peroratio, in uniuersis editionibus exhibent, ne excepta quidem Erasmica. Adstipulantur codices manu exarati, uaticanus Urbinas 62. fol. 96. et in Catalogo Mss. Anglie tom. I. pag. 68. codex 1247. Guillelmi Laudi, ubi recensetur epistola Rufini ad Heraclium, quam a prologo, de quo  loquimur, diuersam non credimus. Ut in pauca rem contraham, Erasmi animaduersio hac in parte uerissima est, neminem unquam obiecisse Hieronymo, quod ea, que uerterat, truncarit, inuerterit, immutarit, et ex alieno opere suum fecerit: quod tamen Rufinus in loco superius adducto, et per Librariorum fraudem Hieronymi perperam credito, sibi obiectum fuisse prodit. Sed Erasmus hoc etiam animaduertere debuit, Rufino haud modice profecto laudi potius, quam male fidei, tribuendum uideri, quod eum nequaquam puduerit, palam fateri, sed id prestitisse quotiescumque id prestitit; neque enim Romanos lectores uir probus fallere uoluit, quasi nimirum fidam et simplicem Grecorum interpretationem latinam iis uenditaret, sed, ut ueracem et religiosum hominem decuit, eosdem candide monuit, se ex Grecis Lucubrationibus, que alias per omnium manus tunc uolitabant, quasdam ueluti decerptiones et compendia  rogatu amicorum extraxisse. Neque profecto aliud quam decerptiones et compendia fuisse oportuit tot opera ex Grecorum scriptis raptim deducta, que in Italiam redux, decem annorum spacio cum Latinis populis communicauit preter alia, que illo eodem tempore de proprio conscripsit. Quare hoc ipsum, quod Rufino a recentioribus criticis uitio uertitur, laudi uertendum est. Non debuit ergo Erasmus ita escandescere, ubi Rufinus in peroratione Commentariorum in epistolam Paulli ad Romanos ingenue fatetur, se Homilias Origenis in Genesim, Exodum, et maxime in Leuiticum sic immutasse, ut que ille edificandi studio populariter dixit, ipse explanandi specie transtulerit: que Erasmus obelo ita percellit: Argute uero distinxit edificationem ab explanatione, quasi non explanatio spectet edificationem auditorum. uerba Rufini hec sunt in peroratione pag. 654. Hactenus nobis in epistolam ad Romanos, prout potuimus, dictantibus, plurimo et labore et tempore desudatum sit; fateor namque, Heracli, frater amantissime, quod dum tuis  desideriis satisfacere cupio, oblitus sum pene mandati, quo precipitur: onus supra uires tuas ne leuaueris: quamuis nobis nec in ceteris, que, te insistente, immo potius pensum diurni operis exigente, in latinum uertimus, defuerit plurimus labor, dum supplere cupimus ea, que ab Origene in auditorio ecclesie extempore non tam explanationis, quam edificationis intentione perorata sunt, sicut in Homiliis, siue in Oratiunculis in Genesim, et in Exodum fecimus, et precipue in librum Leuitici ab illo quidem perorandi stilo dictata, a nobis uero explanandi specie translata sunt: quem laborem adimplendi que deerant, idcirco suscepimus, ne pulsate questiones et relicte, quod in Homiliatico dicendi genere ab illo sepe fieri solet, latino lectori fastidium generarent. Nam illa, que in Iesu Naue, et in Iudicum librum, et in XXXuI. XXXuII. et XXXuIII. Psalmum scripsimus, simpliciter expressimus, ut inuenimus, et non multo cum labore transtulimus. Quamuis ergo et in ceteris, que supra diximus, laboratum nobis sit in  supplendis iis que omiserat; in hoc tamen opere epistole ad Romanos pro his caussis, quas in prefatione comprehendimus, immensus nobis et inestimabilis incubuit labor. Sed delectabit indulsisse laboribus, si modo, non ut in aliis experti sumus, maleuole mentes uigiliis nostris contumelias reddant, si non studia obtrectationibus, et labores remunerantur insidiis. Nouum quippe apud eos culpe genus subimus. Aiunt enim mihi. Reliqua superius recitaui. Hucusque Rufinus, qui profecto ob huiusmodi uerborum sententiam ab immiti Erasmo uapulare non debuit. Miror amplius, non solum Erasmum, sed, illi etiam adstipulantem Huetium, uirum ceteroquin summe laudandum, lib. III. cap. II. Sect. III. §. 15. pag. 253. in Rufinum irasci, quod illud idem opus alibi decurtauerit, alibi etiam suppleuerit. Et tamen Rufinus in prologo ad Heraclium disertim affirmat, eos libros in codicibus Bibliothecarum, quos ipse consuluit, fuisse interpolatos, mutilatosque: que est caussa, cur eosdem ipse contraxerit, atque suppleuerit. Huc insuper accessit uotum  Herelii postulantis, ut quindecim uolumina coarctans, in mediam partem redigeret. Et tamen Erasmus, hoc ipsum addidisse, impudentissimum uocat. Nescio quo pacto fieri potuerit, ut Iohannes Martianeus hunc Rufini prologum ad Heraclium Hieronymi esse crediderit, cuius epistolis ab se nouo ordine digestis illum inseruit tom. Iu. num. CuII. pag. 808. Tillemontius tom. XII. pag. 308. hunc Heraclium minime diuersum ab Heraclio Diacono putauit, quem memorat Sanctus Hieronymus in epist. C. alias XXXIII. ad Castrucium. uerbis ipsis Rufini, que superius iam dedi, candoris, pietatis, et modestie plenissimis, satis superque Erasmi censura refellitur, ut nichil interim dicam de Huetio, qui Erasmi censure de suo addit, non quidem recentiores librarios, sed Rufinum ipsum suam hanc interpretationem Origenianam Hieronymo supposuisse, dum astu, et inuidia, ut ipse ait, ad declinandam facti inuidiam  et in Hieronymum, a quo sepe Origenismi caussa exagitatus fuerat, refundendam, nomen suum non apposuit, modestia factum simulans, quod malis artibus actum erat. In his diluendis horas diutius non teram, quum hec improuide scripta recitasse, eadem refutasse sit, precipue quando etiam antiqui codices Mss. supra laudati, non Hieronymi, sed Rufini interpretis nomen referunt: et Cassiodori diserta auctoritas cap. uIII. de Institutione diuinarum literarum his uerbis nobis adstipulatur: Epistolam ad Romanos Origenes uiginti libris Greco sermone declarauit: quos tamen supradictus RUFINUS, in decem libros redigens, adhuc copiose transtulit in latinum. Quid clarius aduersus Huetium dici poterat? Nihil omnino.

uII. Hactenus dicta ostendunt, Rufinum inique proscindi a recentioribus criticis, quando ei, de ecclesiasticis literis apud Latinos preclare merito pro contumeliis gratie referende essent, proptereaquod eius potissimum cura et studio post deperditas Origenianas  plerasque lucubrationes, Grece scriptas, ille saltem, quas ipse latinitate donauit, quasi paucule ex magno naufragio superstites tabule ad nos peruenerint. Exstant insuper tom. II. Operum Origenis pag. 425. Homilie X. quas auctor editionis Erasmus, se ex uariis locis in unum collegisse testatur. In censura, quasdam esse ait, non Origenis, sed hominis latini, reliquas a Rufino impudenter contaminatas. Sed quenam sint, neutiquam prodit. Ex his I. III. Iu. u. uI. uIII. et IX. sunt in Mattheum; II. in Iohannem; X. est de Maria Magdalena; uIII. est de Epiphania Domini. Ne quid preteream, Iohannes Dalleus, et Dauid Blondellus, Rufinum Origenis quoque Homiliarum in Lucam interpretem faciunt; sed uterque refellitur a Pearsonio in uindiciis Ignatianis Parte I. cap. IX. pag. 118. Illas enim uertit Hieronymus, quanquam in cod. 65. uaticano Urbinate, Rufino tribuuntur. Huic rei fusius immorari non opus est, quandoquidem Hieronymus translationem pro sua agnoscit,  Rufinus, ut Hieronymianam, carpit; quod Pearsonio accurate obseruatum.




CAPUT uIII.

I. Rufinus Basilii Magni Homilias octo, et Gregorii Nazianzeni decem opuscula ab se latine reddita, Aproniano inscribit. II. Nonnulla de his Gregorianis lucubrationibus proferuntur. III. Rufinus Sixti etiam Pythagorici sententias in latinum sermonem translatas ad Apronianum mittit, Ayame sorori donandas. Iu. Sixti etas, religio, et pretium apud antiquos. u. Rufinus ob Sixti translationem male habitus, non tamen superstes. uI. Cur Sixtinus liber a Gelasio I. reiectus inter apocrypha. De eo uariorum sententie exposite. uII. Sixti dicta a Grecis passim adducta. Etiam a Latinis. uIII. Eius codices, atque editiones.

I. Rufinus, qui in Urbe degens, Origenis Homilias in Psalmos, Aproniani rogatu, latinas fecerat, postmodum Aquileie constitutus, in aliorum etiam interpretationibus laborauit, ut ab eodem amicissimo uiro  gratiam iniret. In his primo loco memorantur Homilie uIII. Sancti Basilii Cesareensis Episcopi, quas idem Rufinus libro XI. Hist. sue Ecclesiastice cap. IX testatur, se in latinum uertisse: Ex quibus  nos DENAS ferme singulorum oratiunculas transfudimus in latinum. Basilii preterea Instituta monachorum. Ait denas FERME, quia denas quidem Nazianzeni, sed Basilii octo tantum orationes in latinum transfuderat. Labbeus in tomo II. de Scriptoribus Ecclesiasticis pag. 310. et ex eo Caueus, generatim dumtaxat loquuti, nonnulla a Rufino uersa in antiquis Operum Basilii et Nazianzeni latinis editionibus reperiri tradiderunt. Basilii tamen, preter Regulam monachorum, ego nichil uulgatum ex Rufini uersione reperire potui. Sed Bibliotheca uaticana membraneum codicem Urbinatem 67. mihi subministrauit, ubi fol. 201. Homilie uIII. Basiliane a Rufino conuerse cum Prologo ad Apronianum leguntur.  Hec postea Iulianus Garnerius ex codicibus regio et Colbertino uulgauit Parisiis A. D. 1722. cum Operibus Sancti Basilii tomo II. pag. 713. Rufinus ad Apronianum in prologo hec scribit: Aliqua in latinum uerti OLIM poposceras, Aproniane fili carissime: quod et ex parte aliqua feci in presenti dum in urbe essem; sed et nunc aliquantum addidi OCTO, ergo beati Basilii breues istos homeliticos transtuli libellos. Procul ab Urbe hec scripsit Rufinus, nempe in patria. Octo ergo, non decem Basilii homilias, transtulit. Seculis Rufino posterioribus dum apud Latinos hec Basilii scripta laudantur, ea ex Rufini uersione laudari, minime dubito. Ita Origenem, Eusebium, Nicenos canones, Nazianzenum, Xystum, pariterque Basilii Regulas, ex Rufini translationibus passim laudari, manifestum est. In noua editione Operum Sancti Augustini post initium tomi Iu. exstat Sancti Basilii prefatio ad Commentarium in Psalmos, olim Sancto Augustino attributa, quam noue editionis auctores interpreti Rufino transcribunt, quod fieri uideo etiam in  codice, Bibliothece Thuane tom. II. pag. 456. Hec est prefatio Homilie I. Sancti Basilii, a Rufino latine translata: eam pie memorie Cardinalis Thomasius preposuit utrique Psalterio editionis I. et II. pag. 11. et 43.

Post Basilium proxime accedit Gregorius Nazianzenus. Huius opuscula ab se latinitate donata, Rufinus Aproniano suo pariter nuncupauit, qui eorum interpretationem ab amico, Aquileiam abeunte, flagitauerat, ipso Rufino teste in epistola, que Apologeticum preit, ubi sic Apronianum alloquitur: Proficiscenti mihi ex Urbe magnopere iniungebas, fili carissime, ut tibi, absens quoque, aliquid operis impenderem, nec nos a consuetis studiis necessitas mee profectionis inhiberet. Petebas Gregorium Nazianzenum tibi in latinum uerti. Ita Rufinus, qui in Historia denas Gregorii oratiunculas, ut iam dixi, se in latinum sermonem transfudisse memorauit. Has Iohannes Adelphus Mulingus edidit Argentine A. D. 1508. hoc titulo prenotatas: Hi sunt in hoc codice libelli X. diui Gregorii  Nazianzeni.

    1. Apologeticus liber I.
    2. De Epiphaniis, siue natali Domini.
    3. De luminibus, quod est secundis epiphaniis.
    4. De Fide liber I.
    5. De Nicena Fide, de Pentecoste et Spiritu Sancto.
    6. De semetipso ex agro reuerso.
    7. De dictis Hieremie, presente Imperatore.
    8. De reconciliatione et unitate monachorum.
    9. De grandinis uastatione.
    10. De Arianis, quod non liceat semper et publice de Deo contendere.


Hi libelli, seu potius orationes, in tom. I. Operum Nazianzeni editionis Parisiensis G. L. anni 1630, apud Carolum Morellum, sunt I. XII. Xu. XuII. XXuIII. XXXIII. XXXuIII. XXXIX. XLIu. et L. pag. 1, 190. 224. 265. 472. 529. 613. 624. 705. 727. 736. non tamen Rufino, sed Iacobo Billio interprete. Ex his falli constat Iulianum Garnerium in prefatione  tomi II. Operum Sancti Basilii pag. 87. ubi ait; Hodie neque in impressis neque in ueteribus libris plus septem aut octo exstare Nazianzeni Orationes, a Rufino conuersas. In fine editionis Argentinensis hec prostant. Explicit liber Beati Gregorii Nazianzeni, translatus a quodam Rufino, impressus Argentine per Iohannem Knoblouch anno Domini MDuIII. in 4o. Editionis auctor Adelphus librum dicat Georgio Bohem, Moguntine, et Iohanni Flamingo, Roppardiensis ecclesiarum presbyteris, quibus palam facit, se Iohanni Francisco Pico, Mirandule Comiti, necessitudine iunctum, seque scripta Rufini in lucem ferre, ne tandem pereant. Labbeus, ut uidimus, nichil de hac Rufini editione speciatim promit, sed nec de altera quam cum aliis Nazianzeni operibus ex interpretatione Petri Mosellani, et Bilibaldi Pirckeimeri, dedit Lipsie A. D. 1522. in 8o. Hic nos moratur Petrus Franciscus Chiffletius, qui in uindiciis uigilii Tapsensis pag. 57. quartum libellum de Fide, tantum  latine superstitem, Nazianzeno abiudicat: qua in re suffragatorem adsciscit Fridericum Morellum tomo I. Operum Nazianzeni editionis Parisiensis A. D. 1609. in notis ad Orationem XLIX. pag. 726. ubi Morello neutra oratio, de Fide et Nicena Fide Gregorii fetus uidetur; at neque ullius auctoris Greci, sed Latini, tametsi antiqui, proptereaquod scripturarum uersionem Italam ex Greca LXX. interpretum expressam citet. Andreas Riuetus censuram Morello suffuratus pro sua uenditauit cap. XXI. libri III. Critici Sacri. Hec ferme sunt, que Chiffletio, licet codicum Mss. auctoritate ueterumque testimoniis destituto, facile persuaserunt, neutrum opus, de Fide et Nicena Fide ad Gregorium pertinere. Immo hinc factum putauit, ut in codice Diuionensi, qui Gregorii libros a Rufino uersos complectitur, prologus ad Apronianum uni Apologetico prefigeretur: quem prologum Chiffletius ex eodem codice edidit. Hec tamen ratio uiri docti haud magni fit. Uniuersis enim Gregorianis opusculis ab Rufino translatis, simulque compactis, unicum,  non plures prologos prefigi decuit. Hoc recte animaduertit Theophilus Raynaudus de Malis et bonis libris Partit. I. Erotem. X. tomo XI. Operum pag. 269. col. 2. ubi tamen hunc librum de Fide Gregorio Nysseno, quasi ex Cassiodoro, falso adiudicat. Ad hec in eodem Rufini prologo, qui Apologetico, opusculorum primo, preponitur, non unus Apologeticus, sed generatim Gregorii scripta memorantur: Petebas, Gregorium Nazianzenum tibi in latinum uerti, inquit in principio Rufinus. In fine uero: Hunc ergo  absque ullo prorsus lege scrupulo. Qui Gregorium nobis dare se profitetur, non unum eius Apologeticum, sed et alia opera sub uno et eodem prologo nobis dare dicendus est. Quare licet Gennadius in Catalogo cap. XuII. generatim tantum affirmet, Rufinum Gregorii Nazianzeni eloquentissimi hominis scripta latinis dedisse; facile tamen est definire, quenam opera dederit; scilicet ea omnia, que in editione Argentinensi eidem prologo subiiciuntur. Hec enim  denario numero, quem ipsemet, Rufinus in Historia expressit, egregie respondent. Disertum testimonium Rufini pre omnibus codicibus Mss. nedum Nicolai Fabri et Diuionensis, habendum est, in quibus, teste Chiffletio, quartus et quintus abest Gregorii libellus de Fide, ac de Fide Nicena, ita ut octo ibi, non deni sint libelli, Rufini interpretis nomen preferentes. Hi uero in editione Morelliana sunt octo Orationes eo, qui subsequitur, ordine I. XXXuIII. XXXIX. XLIu. XuII. XII. Xu. XXuIII. Libellum de Fide Nicena Iacobus Usserius in Diatriba de Romane Ecclesie symbolo pag. 30. ait, ab aliquibus Athanasio tribui, et quamuis in Nazianzeni Operum collectionibus Mss. Rufino interprete, recenseatur, unam tamen a Patricio Iunio sibi ostensam, in qua illud opusculum deerat, quod Usserius propterea factum putat, quod neque a Gregorio scriptum, neque a Rufino Latine uersum fuisset. In Bibliotheca Passionea exstant Opera Sancti Gregorii Nazianzeni, Latine tantum, Basilee  edita apud Io. Heruagium A. D. 1555. in folio cum notulis Mss. Latini Latinii, qui pag. 392. ad oram tractatus de Fide, Rufino interprete, ita scripsit: hec que ante epistolas, adiecta ex Rufino sunt, in Grecis codicibus non legimus hodie, idest in excusis ante annum 1550. Notula uidetur amplecti etiam tractatum de Fide Nicena, Rufino interprete, exstantem pag. 403. quem Nazianzeni epistole subsequuntur. Sed magni non refert, hosce libellos Grece scriptos non reperiri, ut eos Gregorio abiudicemus; multa enim a Rufino, aliisque Latine expressa reperiuntur, quorum tamen codices Greci nusquam supersunt. Eiusdem ponderis est quod opponitur, in quibusdam codicibus plures, in aliis pauciores Rufinianos Gregorii libellos exstare; sufficit enim in aliquibus omnes exstare, denos nimirum, totidemque exstitisse in codice, quo Adelphus suam editionem expressit. Rufinus loca Sacre Scripture ex LXX. Interpretum editione, tunc omnium manibus trita, non ex uulgata Hieronymi,  quam reprehenderat, in translationibus suis usus est. Sic enim Greci LXXuirali Bibliorum uersione utebantur; eorumdem etiam Latinos interpretes LXXuirali uersione uti docuit. Hoc ergo, quod Morellius contra Kufinianam uersionem adduxit, pro eadem facit.

II. He Kufini uersiones apud Occidentales tanti fuerunt, ut ex illis testimonia passim adducerentur. In horariis Ecclesie precibus die festo in honorem Sanctissime Trinitatis Lectiones II. tertii Nocturni ex libello de Fide hoc titulo recitantur. Homilia Sancti Gregorii Nazianzeni in tractatu de Fide. Hic idem tractatus, quem sub Gregorii Orientalis nomine laudat Augustinus Ep. CXI. uIII. alias CXI. cap. II. §. 10. in uniuersis Operum Sancti Ambrosii editionibus, atque etiam in codicibus Mss. nonnullis, sub eius nomine latuit, hac epigraphe insignis: De Fide orthodoxa contra Arianos, alias de Filii diuinitate et consubstantialitate. Hoc mouit noue editionis auctores, ut in Appendice  tomi II. pag. 343. opusculum Rufino: interpreti adscribendum non diffiterentur, auulsumque ex illa fragmentum, quod irrepsit in opera Sancti Hilarii, adsutum libro de Patris et Filii diuinitate pag. 1174. editionis noue, interque sermones Sancto Augustino adscriptos, illi, qui nunc est CXIII. in Appendice Operum editionis noue tomo u. parte II. pag. 206. At Godefridus Hermannus in elucidationibus ad uitam Sancti Ambrosii pag. 30. et Quesnellus in Dissert. XIu. §. 7. ad Leonem Magnum, Gregorio Betico opusculum de Fide adscribunt. Contra Caspar Barthius in Aduersariis lib. XLII. cap. uIII. alium Betici librum facit, pridem editum, et a Faustino quopiam interpolatum. Sed de hoc iam satis. Nunc ad reliqua progrediar. Leo Magnus in Epist. CXXXIu. alias XCuII. ad Leonem Augustum cap. IX. ex uersione Kufini libellum II. Gregorii Nazianzeni laudauit, nempe Homiliam siue orationem XXXuIII. de Epiphania, alias de Natiuitate: cuius laciniam ex eodem interprete adfert uigilius Tapsensis lib. u. contra  Eutychetem cap. XXIII. pag. 79. Hinc facile adducor, ut credam, Gelasium Pontificem A. D. 494. in Concilio Romano opuscula Gregoriana ex uersione Kufini indicasse, duin ea in Decreto de Libris Sanctorum Patrum recipiendis designauit his uerbis: Item opuscula Beati Gregorii Nazianzeni Episcopi. Nazianzenus plurima scripsit. Gelasii tamen etate apud Latinos opuscula X. a Rufino conuersa circumferebantur. Quare Gelasius opusculorum appellatione hec una indicauit, paullo ante a Leone eius decessore laudata. Rufini uero magna laus est, eius latinam uersionem a Summo Pontifice in Concilio Romano probatam fuisse. De Kufini Gregorianis uoluminibus Mss. aliqua etiam proferamus. uaticani codices 4259. et 5259. exhibent opusculum seu Librum II. Gregorianum Rufino interprete. Is est de Natali Domini. Urbinas 72. Apologeticum una cum prologo ceterisque opusculis comprehendit, non tamen de Nicena Fide deque Arianis. Palatinus 566. Apologeticum quoque cum  prologo. Hic libellus etiam seruatur in Bibliotheca Sancte Crucis in Agro Sessoriano post regulam pastoralem Sancti Gregorii cod. 109. Exstat pariter in Bibliotheca Bodleiana inter Mss. Io. Seldeni num. 3423. In codice Noruicensi 9333. cetera opuscula sub prologo ad Apronianum habentur. Hec didici ex Catalogo Mss. eiusdem Bibliothece. Philippus Labbeus in Bibliotheca minori, supplemento uIII. pag. 274. ait, in codice regio 313. haberi aliquot Gregorii orationes ex uersione Kufini. Rufiniana Nazianzeni Opera Mss. in folio nuper exstabant in Bibliotheca Baluziana, ex eius Catalogo tomo III. pag. 24. Postmodum transierunt in regiam.

III. Preter libros hactenus recensitos, Rufinus Sixti etiam Pythagorici sententias, ab se latine redditas, Aproniano inscripsit, sorori donandas, quam eque ac Apronianum, ad Christianam religionem ipse conuerterat. Rufinus enim in prologo filiam suam uocat, cuius nomen, quod in uulgatis editionibus deest,  prodit auctor libri de uitis philosophorum cap. CX. ubi Ayamam uocat. Quare in prologo Rufini interpretis pro religiosa filia mea, legi debet: Religiosa filia Ayama. Sed prologum ipsum ex editione B. Rhenani subiiciamus.


Kufinus Aproniano suo S. P. D.

Scio quia sicut grex ad uocem proprii pastoris libenter accurrit, ita et religiosus auditor uernaculi doctoris admonitionibus gaudet. Quia ergo, carissime fili Aproniane, religiosa filia mea  soror iam in Christo tua, poposcerat me, ut ei aliquid, quod legeret, tale componerem, ubi neque laboraret in intelligendo; aperto et satis plano sermone Sixtum in Latinum uerti: quem Sixtum ipsum esse tradunt, qui apud uos idem in Urbe Romana Sixtus uocatur, episcopi et martyris gloria decoratus. Hunc ergo quum legerit, inueniet tam breuem, ut uideat singulis uersibus ingentes explicari sensus; tam uehementem, ut uersus sententia ad totius  possit perfectionem uite sufficere; tam manifestum, ut nec assistens quidem legenti puelle, exspertem se intellectus esse caussetur; omne autem opus ita breue, ut de manu eius nunquam possit recedere, totus hic liber ibi pristini alicuius pretiosi obtineat Anuli locum. Et reuera equum uidetur, ut cui pro uerbo Dei terrena ornamenta sorduerant, nunc a nobis ad uicem uerbi et sapientie monilibus adornetur. Hunc ergo interim habe in manibus pro Anulo. Liber paullo post uero in thesaurum proficiens, totus seruetur in corde, sermones discipline et bonorum actuum communionis de intimo suggesturus arcano. Addidi et electa quedam religiosi parentis ad filium, sed breue totum, ut merito omne opusculum, uel Enchiridion Grece, uel Latine Anulus appelletur. uale.

Thomas Gale hunc Sixti Anulum, siue Enchiridion  inseruit opusculis mythologicis, physicis, atque ethicis ab se Cantabrigie editis apud Io. Hayes A. D. 1671. in octauo, et postmodum elegantius Amstelodami apud Henricum Westenium A. D. 1688. in octauo. In his  tamen, aliisque editionibus, hoc per indiligentiam in studiosorum commodum peccatum est, quod sententie numeris ad oram positis distincte non sunt: quas Margarinus Bigneus ad editionem Ludouici Hillessemii recte distinxerat tomo III. Bibliothece Patrum editionis I. Parisiensis anni 1575. Rufini prologus, apud Galeum et alibi passim, desideratus: quod et aliis non paucis eiusdem Rufini prologis pariter contigit, ob eius nomen, ab Hieronymo in inuidiam adductum, auulsis, totus exstat in prima Anuli editione, quam Symphorianus Champerius adiunxit libro suo de Quadruplici uita, Lugduni apud Iannot de Campis A. D. 1507. in 4o. Idem Champerius Sixtum dicans Philiberto Naturello, mirari se ait, librum eximium a nemine Gallorum ante, quod sciret, impressum. Hanc editionem ignorasse uidetur Beatus Rhenanus, qui una cum aliis antiquis auctoribus idem opus hac inscriptione uulgauit. Aenee Platonici Christiani de immortalitate anime, deque corporum resurrectione Dialogus aureus, qui Theophrastus inscribitur,  Ambrosio Camaldulensi interprete.

Athenagoras Atheniensis de resurrectione, Marsilio Ficino interprete.

Xysti Pythagorici sententie, Rufino interprete. Basilee apud Iohannem Frobenium 1516. in 4o. Rhenanus in epistola ad Paullum uolzium, inque altera, qua prefatur in Xystum, ait, huius sententias ad antiquum exemplar, quod apud Diuam Fidem Selestadii habetur, ab se recognitas. Ceterum utraque editio, Champerii et Rhenani inter se conferri merentur, alicubi enim discrepant, et presertim in prologo: quem sibi minime uisum ait Tillemontius tom. XII. cap. CXXIX. Blondellus autem in Pseudo-Isidoro pag. 58. negat, hodie, reperiri. Nam desideratur in omnibus Patrum Bibliothecis, quibus Xysti liber inseritur; tomo III. editionis I. paullo ante memorate, tomo u. editionum Parisiensium A. D. 1589. 1609. 1624. 1634. 1644. 1654. tomo III. editionis Coloniensis A. D. 1718.  et denique tomo etiam III. ultime Lugdunensis A. D. 1677.

Iu. Galeus de hoc Xysto, Sixto, uel Sexto, aut Sextio  erudite disserit in prefatione ad opuscula mythologica; sed cum aliis homonymis illum conflare uidetur, uel saltem ab aliis non bene distinguere. Nam hic noster, ut literarum fama iam notus, a Cicerone laudari non potuit in lib. II. de Finibus: quem Eusebius in Chronico anno dumtaxat Abrahami 2016. Olympiade 194. floruisse tradit his uerbis. Xystus Pythagoricus philosophus agnoscitur, siue clarus habetur. Sic prostat in editionibus Mombritii, Sichardi, Pontaci, et Scaligeri; estque phrasis Hieronymi interpretis. Olympiade 61. Anacreon Lyricus peta agnoscitur. Olymp. 76. Aeschylus scriptor tragediarum agnoscitur. Olymp. 74. Diagoras agnoscitur. Olympiade 77. Herodotus historiarum scriptor agnoscitur. Olymp. 80. Ezras Sacerdos apud Ebreos insignis agnoscitur. Olymp. 81. Aristarchus tragediographus agnoscitur. Sexcenta huiusmodi exempla passim  offendimus. Ad hec nobis adstipulatur Marianus Scotus, apud quem in Chronico etate uI. cap. XXII. anno Augusti 42. Christi 2. hec legimus: Sextius Pythagoricus philosophus claruit. Frustra ergo Nicolaus Faber in notis ad Senece prefationem libri II. Controuersiarum, nascitur pro agnoscitur in Chronico Eusebii legendum affirmat, ut nimirum de filio, non de patre Eusebius loqui intelligatur. Annus ille, in Chronico expressus, fuit u. C. 753. Augusti 43 et primo Christi Domini, secundum Eusebium, cuius epocha, ut alibi dixi, Dionysianam biennio anteuertit. Eusebio inherens Auctor de uitis philosophorum cap. CX. Xystum tradit, temporibus Octauiani Imperatoris claruisse. At Cicero C. uibio Pansa et A. Hirtio Coss. interfectus est anno u. C. 711. Olympiade 184. annosque 43. priusquam Sextus agnosceretur, et clarere cepisset. Nicolaus Faber in loco supra indicato hunc Sextum, de quo Eusebius loquitur, filium facit alterius Sexti, a Seneca sepe laudati,  et presertim epist. XCuIII. hisce uerbis: Honores repulit pater Sextius, qui natus, ut Rempublicam deberet capessere, latum clauum, diuo Iulio dante, non recepit, liberius nempe philosophie uacaturus. Iulius Cesar confoditur anno 44. ante eram Christianam u. C. 710. Ergo Sextius pater ad illud tempus Senatoriam dignitatem respuit: cui XX. annorum etatem prefinit Carolus Sigonius lib. II. cap. I. de Antiquo iure ciuium Romanorum. Quare nichil impedit, quominus Sextus pater is fuerit, qui apud Eusebium post annos 40. Pythagorice philosophie gloria insignis, floruit sub Augusto. Illi has laudes aptari statim uidebimus. Seneca epist. LXIu. gnomicum illud suum dicendi genus ex nostro se hausisse ingenue fatetur. Nec de hoc dubitat Scaliger num. 2017. uerba Senece, licet pluscula, adducere non grauabor: Lectus est liber Q. Sextii PATRIS, magni, siquid mihi credis, uiri, et, licet negent Stoici. Quantum in illo, Dii boni, uigoris! Quantum animi! Hoc non in omnibus philosophis inuenies. Quorundam scripta clarum  habent tantum nomen. Cetera exsanguia sunt. Sustituunt, disputant, cauillantur, non faciunt animum, quia non habent. Quum legeris Sextium, dices: uiuit, uiget, liber est, supra hominem est, dimittit me plenum ingentis fiducie. Nam hoc Sextius habet, quod et beate tibi uite ostendet magnitudinem, et desperationem eius non faciet. Ubi Seneca patris appellatione Sextium distinguit, ne Sextium filium eidem admisceat, quidni utrunque suo euo florere demonstrat? Librum certe Sextii, quem legerat, nouum, et non adeo ueterem, sed tunc recens editum fuisse innuit. Rursus epist. LIX. Sextium ecce quum maxime lego, uirum acrem Grecis uerbis, Romanis moribus philosophantem. Hec de Sextio Philosophus Cordubensis: qui consuli etiam potest in libro II. de Ira cap. XXXuI. et lib. III. cap. XXXu. ubi ex eodem Sextio profert hanc gnomen: Speculum iratis profuit adspexisse. Anne Sextus noster dicendus qui primus omnium  quadraturam circuli demonstrauit, teste Simplicio ad Predicamenta Aristotelis pag. 94. editionis Grece Basileensis anni 1551. in-folio? At alium, et philosophum quidem, sub Hadriano Augusto floruisse tradit Georgius Syncellus pag. 349. Alium, Cheronensem nimirum, Plutarchi nepotem M. Aurelius Augustus audiuisse se ait lib. I. de rebus suis §. 9. De eo uide Thomam Gatakerum in notis. Sextus certe, uel Sextius, ab Anneo tantopere commendatus, est noster Sixtus, uel Xystus, Philosophus Pythagoricus, cuius apud uniuersam antiquitatem celeberrimas sententias Rufinus latinitate donauit. Homo enim Romanus Grece scripserat, quomodo et alios bene multos scripsisse adnotauit Scipio Carteromachus Pistoriensis in oratione de laudibus literarum Grecarum, sepe edita, et presertim A. D. 1517. Basilee apud Ioan. Frobenium in 4o. Romanis autem philosophis utrumque Sextum patrem et filium adnumerat Claudianus Mamertus in lib. II. de statu anime cap. uIII. Nemo uero ante Galeum obseruauerat. Senece  prouerbia ex hoc Sexto manasse, uiuidumque illum spiritum, quo Latinus philosophus moralem doctrinam percurrit, ex Greco libro Sexti deriuatum. Itaque Rufinus non iniuria se Romanis auribus gratificaturum putauit, si Grecum Gnomologum illis adcommodaret. Par enim est credere, ei probe cognitum, quanti haberetur non solum a Seneca, aliisque profanis scriptoribus, sed etiam a Christianis, Grecis presertim, ab eoque in primis, cuius scripta Rufino ipsi in deliciis erant. Origenem a me innui, nemo non uidet. Origenes hunc eundem nostrum Sextum Gnomologum laudauit. Est locus insignis lib. uIII. contra Celsum pag. 397. editionis Cantabrigiensis Guillelmi Spenceri: Nec alienum hoc loco fuerit meminisse pulchre sententie, que apud Sextum legitur, multis Christianorum celebrata. Sententia hec est inter Sixtinas 101. Esus animatorum est quidem indifferens, abstinere tamen prestat, uideturque magis rationi consentaneum. Idem Origenes tomo seu libro Xu.  Commentariorum in Mattheum paullo post initium editionis Heutii tom. I. pag. 369. aliud Sexti dictum profert ex libro eius Sententiarum, quem et bone note, et multorum manibus teri testatur. Dictum illud subiicio: Quecumque pars corporis ad intemperantiam te compulerit, proiice abs te; satius enim est, parte mutilum, caste uiuere, quam ea preditum, perdite. Huic aliam ex eodem Sixti libro sententiam statim adnectit: Homines quidem ad tuendam reliqui corporis sanitatem membra sua scindentes uideas et abiicientes. At quanto melius ad conseruandam castitatem? Utraque paullo aliter uersa adhuc superest in Rufini Anulo num. 10. 291. Sed Adamantius neutram adprobat, utpote a recto Sancte Scripture sensu de Eunuchis, longe abeuntem. Ita enim subiungit: At iis  sacrarum literarum, circa illa sententiam, minime adsequutis, fides habenda non est. Anne ergo Origenes Sextum pro Christiano, uel saltem Iudeo accepit, qualis fuerat Philo? At Iudeum quis credat, Gentilibus et Christianis tantummodo notum? Si  Christianum facimus, ut alii etiam fecerunt, illum in graui et extrema senectute, puta sub Claudio, Apostolorum Petri et Paulli opera ad Christi fidem traductum dicere oportet. Rufinus nedum Christianum, sed episcopum urbis Rome ab aliquibus creditum dicit, et ipse Augustinus interdum credidit. A. S. Maximo in scholiis ad Dionysium tom. II. Operum cap. u. pag. 55. Ecclesiasticus philosophus dicitur, ubi hanc eius sententiam promit: Neque diuinitas, neque ingenitum, neque paternitas substantiam Dei significant. Thomas Reinesius in epist. XC. ad Daumium pag. 225. nonnullas Sixti Sententias Rufiniane uersionis emaculans, ex Pythagorico Christianum facit. Eodem spectat uir Clarus Michel Lequienius amicus noster, Christianum, sed philosophum ratus in notis ad Sanctum Io. Damascenum, qui eum sub nomine Sixti Romani laudat in sacris Parallelis tomo II. Operum pag. 362. sententia ex eo recitata, que  iisdem uerbis adducitur a Sancto Maximo tomo II. operum editionis Combefisii sermone LX. pag. 670. neque uox apud pisces, neque uirtus apud insipientes querenda est. Que Lequienio suaserunt, ut Sixtum Christianum crederet, tres sunt sententie 225. 383. 399. quarum prima innuit baptismum.

    1. Fidelem te esse professus, spopondisti pariter non peccare Deo.
    2. Sine Deo sunt hi, pro quibus uerbum Dei maledicitur.
    3. Pasce animam uerbo Dei, et corpus simplicibus cibis.


Alias ex Sancto Io. Damasceno hoc loco proferamus. Sunt uero tom. II. pag. 411. 420. 640. 656.

    1. Peccata mulierum imperitia uirorum contrahuntur.
    2. uir sapiens et tacens honorat Deum, cum noscat qua de caussa taceat.
    3. uictima Deo est bona uoluntas.
    4. Fieri non potest, ut quis secundum Deum uiuat, nisi sapienter et iuste cuncta fecerit. His et reliquas  adnectamus, que apud Sanctum Maximum exhibentur in Sermonibus per excerpta, uti uocat Combefisius, tom. II. Operum pag. 550. 564. 628. 631. et 685.
    1. Ne amicum tibi adhibueris, cui omnia non credis.
    2. Qui amicum cauillatur, nulla dignus sit laude uel si uera dixerit.
    3. Necessariorum, dum uita superstites sunt, curam agito. Morte autem sublata, eorum humo commiscenda cadauera, quod et hoc pium sit ac iustum; non enim una cum corpore sepelitur animus. Frustra igitur nimius ille funerum labor suscipitur.
    4. Malam mulierem sigillum decet.
    5. Duo sunt, que hominem mouent, ut Deo curam impendat, impietatis pena, et religiose mentis premia.


Si hec scite dicta nunc in Sixti Anulo desunt, illud in caussa est, quod adnotat uossius pater in Historia Pelagiana lib. I. cap. XXXI. Sententie iste non tam eopse modo a Xysto philosopho scripte, quam  ab alio ex Xysti opere exscripte. Subnectamus que Demophili, Democratis, et Secundi, ueterum philosophorum, sententiis moralibus inseruntur, per Lucam Holstenium Rome uulgatis apud Mascardum A. D. 1638. in 12. pag. 116. notat uir doctus, Sententiam I. pag. 33. esse Sixtinam, quam Rufinus in duas secuerit num. 79. 80. Alie immiscentur Demophileis pag. 117. ad Sixtum referende, quas Rufinus interpolauit numero 401. 402. Hactenus de antiquis et Grecis quidem Scriptoribus, qui Sixti, eiusque sententiarum meminerunt.

u. Que Rufinus in prologo ait, se Anulo Sexti addidisse religiosi parentis ad filium, ea Galeus ex Clementinis Recognitionibus sumta, immo restituta, arbitratur, quum Clemens ille uulgatus, Galeo iudice, uix quicquam in libro I. Recognitionum et Homiliis habeat, quod ex hoc Sexti libello non sumserit. Ad hec Galeus, quasi parum dixisset, et illud adiungit, Rufinum hoc pandere noluisse, ne Xysto suo aliquid detrahere auctoritatis, aut forte minori in pretio essent  pulchri illi libri Clementis, si quando Sextius detracta persona purus putus ille deprehenderetur Pythagoricus. Sic ille. Mox libro etiam Pastoris, quem Pseudo-Clementis facile credit, multa ex hoc Sexto afficta arbitratur. Sed Galeus, ultra quam decuit, criticem suam prouexit, nulla ratione, nullo prorsus testimonio prolato, quo nos in suam sententiam attraheret. Quare Ioanni Alberto Fabricio libenter accedo, iure et merito dubitanti in Bibliotheca Greca tomo u. cap. I, pag. 7. an multi adsensuri sint Galeo. Neminem quidem ex eruditis puto adsensurum. Singula enim argumentis fortioribus indigent. Quod Sixtum respicit, Rufinus nec Pontificem, nec Martyrem fecit, sed a quibusdam putari dixit: Sixtum, inquit, in latinum uerti, quem Sixtum episcopum esse TRADUNT, qui apud uos in urbe Romana Sixtus uocatur! episcopi et martyris gloria decoratur. Error procliuis fuit, ut Sixtus Romanus episcopus crederetur, qui Sixtus  Romanus passim audiebat, quomodo etiam Clemens, Romanus dictus. Immo Lequienius, quum Damascenus Sixtum laudans, Romanum dixerit, hinc apparere ait, Sixti Sententias a Grecis habitas, tanquam Sixti essent Romani Pontificis. Cesar Baronius A. D. 142. §. 10. non constare, ait, priorisne, uel posterioris Sixti, itidem martyris, nomine illum  ediderit librum. Neutrius quidem certe. Ipse enim Sixtum tantummodo, non Pontificem, non martyrem dixit. Ab aliis Episcopum dici affirmauit. Non est ergo, cur plerique omnes recentiores post Hieronymum summe fraudis Rufinum arguant, perinde ac Romano Pontifici et martyri librum hominis Ethnici supposuisset. Hieronymus hunc librum, tamquam Sixti pontificis per os Pelagii et sectatorum uolitare audiens, in Rufini manes excanduit Epist. XLIII. ad Ctesiphontem, quasi uere Sixti pontificis nomen Rufinus Anulo Sixti Pythagorici suspendisset. Puto tamen Hieronymum in Oriente ex relatu aliorum, ut fit, nec uiso Sixti libro, aut Prologo, loquutum. Hieronymi uerbis  censuram exponam: Illam autem temeritatem, immo insaniam eius, quis digno possit explanare sermone, quod librum Sixti Pythagorei, hominis absque Christo atque ethnici, immutato nomine, Sixti martyris, et Romane Ecclesie Episcopi prenotauit: in quo iuxta dogma Pythagoricorum, qui hominem exequant Deo, et de eius dicunt esse substantia, multa de perfectione dicuntur, ut qui uolumen Philosophi nesciunt, sub martyris nomine, bibant de calice Babylonis. Denique in ipso uolumine nulla Prophetarum, nulla Patriarcharum, nulla Apostolorum, nulla Christi fit mentio, ut Episcopum et martyrem sine Christi fide fuisse contendat: unde et uos  plurima contra Ecclesiam usurpatis testimonia. Idem uir sanctus circa finem libri I. contra Iouinianum, Sixti dictum his uerbis laudauerat: et Xystus in sententiis; adulter est, inquit, in suam uxorem amator ardentior. Stridonensis Pater scripsit hoc opus antequam in apertam simultatem cum Rufino prorumperet, necdum Sexto latine  uerso. Quare usus fuit codice Greco. Editio enim Rufini num. 222. sententiam paullulum aliter reddit: Adulter est in suam uxorem omnis impudicus amator ardentior. Hanc eandem sententiam Hieronymus iterum recitauit, Rufinum  acerbe sugillans lib. uI. in Ezechielem cap. 18. pulchre, inquit, in Xysti Pythagorici sententiolis dicitur. adulter est uxoris proprie amator ardentior: quem librum quidam in latinam linguam transferens, martyris Xysti nomine uoluit illustrare, non considerans, in toto uolumine, quod in DUAS PARTES frustra diuisit, Christi nomen et Apostolorum omnium reticeri. Nec mirum si gentilem philosophum in martyrem, et Romane urbis Episcopum transtulerit, quum Eusebii quoque Cesariensis primum pro Origene librum, Pamphili martyris uocabulo commutarit, ut facilius tali laudatore libros impiissimos Periarchon Romanis conciliaret auribus. Longiusculum testimonium protuli, ne meis uerbis uiri maximi sensus male contraherem. Eadem caussa  iterum facit, ut ex eius etiam Commentario in Hieremiam lib. Iu. cap. XXII. alia uerba superioribus consentanea describam: Miserabilis Grunnius  qui ad calumniandos sanctos uiros aperuit os suum, linguamque suam docuit mendacium, Xysti Pythagorici, hominis gentilissimi, unum librum interpretatus est in latinum, diuisitque eum in DUO uOLUMINA, et sub nomine sancti martyris Xysti, urbis Rome Episcopi, ausus est edere: in quibus nulla Christi, nulla Spiritus Sancti, nulla Dei Patris, nulla Patriarcharum, Prophetarum et Apostolorum fit mentio. Et hunc librum solita temeritate et insania, Anulum nominauit: qui per multas prouincias legitur, et maxime ab his, qui , et impeccantiam predicant. Quomodo igitur Dominus Iechoniam instar Anuli de manu sua et digito se proiecturum comminatur, ita lectorem obsecro, ut nefarium librum abiiciat, legatque, si uoluerit, ut ceteros libros, non ut uolumen Ecclesiasticum.  Postremum hoc Hieronymus iure postulat, neque aliter postulauit Rufinus interpres. Mirari hoc loco subit, Gerardum Io. uossium, alias diffuse lectionis hominem, subactoque iudicio preditum, qui in libro de Philosophorum sectis cap. uI. § 43. postquam tradidisset Sixti Enchiridion aliquoties in Germania editum cum prefatione Rufini ad Apronianum, hec subinde uerba de ipso interprete scribere potuerit: in qua  dicit Sextum hunc Pythagoreum eundem esse atque sit Sixtus siue Xystus Papa et martyr. Nusquam hoc dixit Rufinus, qui ab aliis traditum dicit. Sed preiudicia menti infixa id sepenumero agunt, ut res ipsas, licet perspicuas, nostrisque oculis subiectas propius uidere prohibeamur. uossius ad eundem scopulum pridem offenderat in Historia Pelagiana lib. I. cap. XXXI. Rufinum, narrans, Xysti Pythagorici Philosophi commentarios a se uersos sub Xysti martyris nomine edidisse. Hinc facile fuit, alios quoque doctissimos uiros eamdem incudem tundere, Norisium in Historia Pelagiana lib. I. cap. II.  Brunonem Neusser, siue Honoratum Fabrum, in Prodromo uelitari pag. 80. col. 2. Aubertum Mireum in notis ad Gennadium, ut minorum gentium scriptores omittam.

uI. Locus Hieronymi, proxime adductus, contra librum, quatenus temere martyri adscriptum, in caussa esse potuit, cur Gelasius pontifex in concilio Romano septuaginta Episcoporum eundem reiecerit inter apocryphos, publice nimirum et canonice auctoritatis expertes. Nam in Decreto, quod nos iamdudum Gelasio asseruimus, sic legitur: Liber prouerbiorum ab hereticis conscriptus, et SANCTI Xysti nomine presignatus, apocryphus. uerba hec: Sancti Xysti nomine presignatus notanda sunt. Nam Sancti prenomen a librariis; uel fortasse ab hereticis est incrustatum, non sane a Rufino. Id res clamat, et Rufinus agnoscit. uossius in Historia Pelagiana, mirum uideri ait, quod Gelasius non a gentilibus, sed ab hereticis scriptas dicat Xysti sententias. Id ait  pontifex quod Pelagiana factio Xysti huius auctoritate abuteretur, quasi Episcopi et martyris. Forte etiam quod Xystum interpolasset. Non certe propter Rufinum interpretem, ut suspicatur uossius. Gelasius enim in hoc ipso Decreto Rufinum honorifice nominat, et Nazianzeni opuscula, eodem interprete, libris recipiendis adnumerat. His et illud adde, Galeum ex Mss. codicibus olfecisse, duas Sixtini Anuli editiones, inter se diuersas, antiquitus factas. Utraque ad Rufinum pertinere non potuit. Quid ergo uetat, alterutram ab hereticis cusam arbitrari, quam Gelasius notare uoluerit? Baronius A. D. 410. § 64. Gelasiane censure putat occasionem dedisse loca biblica ab Rufino in Sixti librum intrusa. Sed Hieronymus non illi hoc facinus exprobrat. Nec sane tacuisset, si Rufinus uerbo Dei scripto Philosophum, gentilem creditum, interpolasset. Rufinus, uti uidimus ex Hieronymo, Gnomologicon illud Sixti in duas partes discriminauit. Eundem ordinem seruauit Champerius, non tamen Rhenanus, Bigneus, Galeus, ceterique.  Sed gnomen recitemus ex editione Champerii, quam licet Pelagius et Augustinus Sixtinam agnoscant, in reliquis tamen editionibus uniuersis frustra queris: Libertatem arbitrii sui permisit hominibus Deus, ut pure, et sine peccato uiuentes, Deo similes fiant. Hoc euincit, editionem Champerii ad fidem codicis longe omnium antiquissimi et sincerissimi expressam. Quum Pelagius hunc locum, duosque alios, tanquam Xysti Romane Ecclesie Episcopi et martyris pro se recitasset, eos Augustinus bona fide ratus auctoris, uere Summi pontificis, et uere martyris, in sensum catholicum emollire conatus est cap. LXIu. § 77. libri de Natura et Gratia contra Pelagium: Quis item, inquit, Christianus ignorat, quod beatissimum Xystum Romane Ecclesie Episcopum, et Domini martyrem commemorat  quia libertatem arbitrii sui permisit hominibus Deus, ut pure et sine peccato uiuentes, similes fiant Deo? Hanc sententiam sub Xysti pontificis  et martyris nomine a Pelagio pro sua heresi adductam, Augustinus, ut heresiarcham tanti nominis auctoritate exarmaret, subsequentibus uerbis catholicam reddere conatur: Sed ad ipsum arbitrium pertinet uocantem audire et credere, et ab eo, in quem credit, non peccandi adiutorium postulare. Nam utique quum dicit: Similes fiant Deo, per caritatem Dei futuri sunt similes Deo: que diffusa est in cordibus nostris non nature possibilitate, nec libero arbitrio, quod est in nobis, sed per Spiritum Sanctum, qui datus est nobis. Mox duas alias Sixti sententias Augustinus promit ex eius Anulo num. 40. 53. Et quod dicit idem martyr: templum sanctum est Deo mens pura, et altare optimum est ei cor mundum et sine peccato; quis nescit ad istam perfectionem perducendum cor mundum, dum interior homo renouatur de die in diem, non tamen sine gratia Dei per Iesum Christum Dominum nostrum? Item quod ait ipse: uir castus et sine peccato potestatem accepit a Deo esse Filius Dei, ne quum quisque factus fuerit ita castus, et sine peccato  tamen, ut dicere ceperam, prudenter Xystus admonuit, ne quum fuerit quisque talis factus, et per hoc recte inter filios Dei deputatus, putetur ipsius fuisse potestatis, quam per gratiam accepit a Deo quum eam non haberet in natura iam uitiata atque deprauata, sicut in Euangelio legitur. Hactenus Augustinus, Sixti sententias, quas pontificis et martyris crediderat, lenire studens. Sed postmodum illarum auctore detecto non quidem Christianorum pontifice nec martyre, se deceptum pro candore suo fassus est in libro II. Retractationum cap. XLII. quod egregium facinus, et ingenui pudoris plenum laudat Ecclesia Lugdunensis in libro de Tribus epistolis tom. II. Auctarii Bibliothece Patrum pag. 1194. Augustini uerba huc adferam. In libro de Natura et Gratia contra Pelagium uerba quedam, que, uelut Xysti Romani Episcopi  et martyris, Pelagius posuit, ita defendi, tanquam reuera eiusdem Xysti essent. Sed postea legi Xysti Philosophi esse, non Xysti Christiani. Non querit Augustinus quis fuerit Xystus ille philosophus. Tantum nec Episcopum, nec martyrem fuisse ait. Puto Augustinum, perlecto ipso Xysti libro, et Rufini prologo, fucum ab heresiarcha sibi factum agnouisse. Certe, ut statim agnosceret, una prologi inspectio sufficere poterat, quomodo suffecit Gennadio, qui in uenerande antiquitatis codice uaticano Alexandrino num. 8. post Hieronymi Catalogum cap. CLII. uel XuII. latinas Rufini uersiones enumerans, ait, eum Xysti Romani sententias exhibuisse: ubi non sane Romane urbis episcopum, nec martyrem dicit. In uulgatis Gennadii editionibus omittitur uox Romani, quam tamen Xystum laudans, adstruit Sanctus Io. Damascenus. Honorius, alias fidus Gennadii exscriptor, in re nostra cum eodem consentit, quamquam non Romani, sed Philosophi nomen usurpat cap. XuII. ubi Rufinum uertisse ait Xysti philosophi sententias.  De suo addit: Contra mathematicos; sententias enim contra mathematicos Gennadius a Sixtinis distinxit, et Pamphili esse dixit. De his inferius disseremus. Sed miro mirius est, post omnem erroris nebulam, de Xysto philosopho, non pontifice, sententiarum auctore dissipatam, adhuc repertum, qui Xystum ex philosopho Pythagorico pontificem faceret. Is est Auctor libelli de duodecim Scriptoribus Ecclesiasticis, Isidoro et Ildefonso subiectus, qui cap. I. hec litteris consignauit: Xystus Episcopus Romane urbis et martyr, composuit ad instar Salomonis librum Prouerbiorum tam breui eloquio, ut in singulis uersiculis singule explicentur sententie: cui quidem opusculo heretici quedam contra ecclesiasticam fidem inseruerunt, quo facilius sub nomine tanti martyris peruersorum dogmatum reciperetur assertio. Sed his, qui catholicum se esse meminit, probando legat, et ea que ueritati contraria sunt, non recipiat.  Quidam autem  putant, eundem librum ab hereticis, non a Xysto fuisse dictatum. Refellit autem hanc opinionem beatissimus Augustinus, qui in quodam opere suo  ab eodem martyre hoc opus compositum esse fatetur. Sed, uir bone, legende tibi fuerant Augustini Retractationes, in quibus se deceptum non diffitetur.

uII. Ceterum cum Fabricio in Bibliotheca latina lib. Iu. cap. III. pag. 332. editionis Iu. optandum, ut he sententie, plereque auree, Grece reperiantur, ad antiques Rufiniane uersionis codices conferende. Pauca illarum fragmenta sub nomine Pythagore et aliorum, immo interdum nullius, sparsim occurrunt apud Iohannem Stobeum, inque Gnomis Sancti Nili, cuius eas operibus inseruit Iosephus Maria Suaresius, episcopus uasionensis pag. 548. Quedam leguntur, ut dixi, inter sententias Demophili et Democratis ab Holstenio primum G. L. uulgatis: qui indicauit in Scholiis. Idem uir prestans  in notis Mss. ad Xysti editionem, auctore Ludouico Hillessemio, quam sesuant plutei Bibliothece Angelice, alias Xysti sententias exstare innuit apud Hieroclem et Iamblicum. Que apud Grecos scriptores ecclesiasticos, Origenem, Maximum, et Damascenum, habentur, supra congessi § 5. Quod ad Sixtinam Rufini uersionem attinet, illi auctoritatem conciliat Occidentalium monachorum Patriarcha Sanctus Benedictus, ea usus in Regule sue cap. uII. in fine, ubi, tanquam ex libro, passim recepto, hanc eius sententiam profert ex num. 134. Sicut scriptum est, sapiens uerbis innotescit paucis. Magister etiam in Regula cap. XI. apud Holstenium in tomo II. codicis Regularium, uelut ex Origene sententiam adducit, que tamen ornat Anulum Xysti num. 144. Melius est lapidem in uanum iactare, quam uerbum. In Causa Dei contra Pelagium pag. 101. et 104. alias exhibet Thomas Bradwardinus ordinis minorum Conuentualium quem ordo scholasticorum doctorem profundum cognominauit, quique obiit Archiepiscopus Cautuariensis  Xu. Kal. Septembres A. D. 1349. ex Henrici Wartoni Anglia Sacra tom. I. pag. 119. Auctor libri de uitis philosophorum primeuis typis excusi, quasdam etiam inseruit capite CX. His adde uulgati Isidori epistolas decretales, quarum nonnulle Sixti Pythagorici ex uersione Rufini, sententiis scatent, ut tertia Alexandri I. Prior Sixti I. prior itidem Pii I. Melchiadis posterior, Zephyrini prior, Callisti utraque, Pontiani posterior, Anteri unica, Cornelii posterior, Lucii unica. Quod ait Blondellus in prolegomenis pag. 64. 65. 66. 71. has sententias a Rufino in latinum translatas A. D. 390. stare nequit, septennio scilicet prius, quam ex Oriente in Italiam traiiceret, ubi constat uersionem ab illo adornatam. Post censuram, qua Hieronymus in Xystum generatim animaduerterat, Iohannes Maria Brasichellensis in Indice librorum expurgandorum pag. 189. omnes infra positas eius sententias singulatim cauendas monet. 7. 120. 124. 125. 184. 194. 200. 248. 252. 263. 265.  287. 299. 306. 336. 342. 343. 393. 396. 409. uel enim, inquit, heretice, uel erronee, uel male sonantes sunt. Innuit autem Bibliothecam Patrum editionis II. Parisiensis A. D. 1589. tom. u. pag. 769. ubi Xysti Rufiniani sententie singulatim enumerantur: sunt uero ille 430.

uIII. Ut tandem hanc de Xysto disceptationem absoluam, eius codices, calamo et typis expressos, paucis complectar. Ex Galeo discimus, latina exemplaria harum Parabolarum, ut Seneca appellat, adeo inter se discrepare, ut ferme constet, duas Xysti editiones antiquitus prodiisse. Codicum enim quidam plures, alii pauciores sententias comprehendunt. Alibi multa repetuntur, atque ordo immutatur. Alia quoque exemplaria non uno tenore procedunt, sed duas partes constituunt: quod posterius a Hieronymo notatum animaduertimus, et in Champeriana editione seruatum. Denique Galeus nullum se codicem nactum  affirmat, cui ex accurata predictorum collatione aliqua accessio fieri non possit. Xysti latinus codex inter Mss. Bibliothece uossiane, nunc Leidensis reponitur a Paullo Colomesio in Catalogo pag. 878. Operum editionis Fabricii. Hactenus de Xysti codicibus manu exaratis. Nunc describam editiones typis excusas.

    1. Symphoriani Champerii. Lugduni apud Iannot de Campis 1507. in 4o cum prologo Rufini ad Apronianum.
    2. Cum Pythagore aureis carminibus. Wittenburgi in officina Grunenbergi 1514. in 4o.
    3. Beati Rhenani. Basilee apud Io. Frobenium 1516. in 4o cum eodem prologo, nonnichil tamen diuerso. Hanc primamque editionem superius recensui.
    4. Louanii 1518. in 4o.
    5. Basilee 1520. in 4o.
    6. Colonie 1522. in 4o.
    7. Parisiis 1541. in 4o.
    8. uenetiis ad signum Spei 1552. in 12. sine prologo  fol. 122. post indicem libelli, sic inscripti: Dicta pretiosa siue loci communes ex omnibus fere doctoribus, qui in sacris literis scripserunt, per Defensorem Theologum uetustissimum excepti.
    9. Colonie apud Maternum Cholinum 1574. in 8o sine prologo: et cum hoc titulo: Sententie Sixti aut Xisti, que uere sapientie preceptis referte sunt, et ad celestem disciplinam animos informant, Ludouici Hillessemii Andernaci docta explanatione illustrate. Hillessemius, qui de Sixto primus benemereri uoluit, sententiis per numeros ad oram distinctis, et Commentario explicatis, librum dicauit Gregorio XIII. Summo Pontifici. Margarinus Bigneus, omissis notis, ex hac editione suam expressit tom. III. Bibliothece Patrum pag. 962. editionis I. Parisiensis apud Michelem Sonnium 1575. unde relique omnes manarunt.
    10. Iohannis a Fuchte Helmestadii apud Iacobum Lucium 1615. in 12 sine prologo. Epigraphen accipe. Gnome siue sententie de moribus, non minus erudite,  quam pie, Xisti philosophi, Laurentii Pisani, et Thalassii episcopi, nunc primum seorsum edite studio Iohannis a Fuchte.
    11. Thome Galei, Cantabrigie apud Io. Hayes 1671. in 8o et deinde Amstelodami apud Henricum Wetstenium 1688. in 8o sine prologo.





CAPUT IX.

I. Euagrii, cuius opuscula Rufinus latine conuertit, patria et cognomen. II. Accusationes in illum congeste. III. Eius laudes. Iu. Scripta a Rufino translata, adhuc exstantia. u. Sententie Pamphili martyris aduersus Mathematicos ab eodem conuerse excutiuntur.

I. Preter Xystinas, Euagrii etiam sententias Rufinus latinitate donauit. Auctores habeo Hieronymum et Gennadium. Idem Euagrius, utraque fama celeberrimus, ab Hieronymo in epistola ad Ctesiphontem  Ponticus Hyperborita cognominatur: in codicibus Iohannis Martianei, Iberita, siue Hiberita; aptius Iborita, ut postea dicam. Stridonensis Pater de illo statim hec subdit: qui scribit ad uirgines, scribit ad monachos, scribit ad eam  cuius nomen nigredinis testatur perfidie tenebras. Edidit librum et SENTENTIAS , quam nos impassibilitatem, uel imperturbationem possumus dicere, quando nunquam animus ullo perturbationis uitio commouetur, et, ut simpliciter dicam, uel saxum, uel Deus est. Huius LIBROS per orientem Grecos, et INTERPRETANTE discipulo eius Rufino, LATINOS plerique in Occidente LECTITANT. Ita Hieronymus. In prologo Dialogi contra Pelagianos rursus Euagrium exagitat, eidem iuxta atque aliis hereticis sententiam adscribens, posse ad perfectionem, et, non dicam ad similitudinem, sed equalitatem Dei humanam uirtutem et scientiam peruenire, ita ut asserant, se ne cogitatione quidem et  ignorantia, quum ad consummationis culmen adscenderint, posse peccare. In prologo libri Iu. in Hieremiam contra Rufinum et Euagrium, quasi Origenis asseclas, eiusdemque errorum armigeros indignatur his uerbis: Commentarios, inquit, in Hieremiam per interualla dictabam, ut, quod deerat ocio, superesset industrie, quum subito heresis Pythagore et Zenonis et , id est impassibilitatis et impeccantie, que olim in Origene, et dudum in discipulis eius Grunnio , Euagrio et Iouiniano iugulata est; et non solum in Occidente, sed in Orientis partibus sibilare. Multa scripsit Euagrius, que post Gennadium cap. XI. recensentur ab Antonio Pagio A. D. 388. § 15. a Casimiro Oudino in Supplemento Bellarminiano pag. 47. atque etiam a Ludouico Dupino initio tomi III. Bibliothece. Librum tamen Sententiarum, quem Rufinus ex Greco in Latinum sermonem transtulit, omnes ieiune attingunt, uel ferme intactum pretereunt, ne excepto quidem Tillemontio, qui res Euagrii alias copiose persequitur in tomo X.  Commentariorum de Historia Ecclesiastica. Ex Palladio in Historia Lausiaca cap. LXXXuI. Euagrius fuit genere Ponticus ciuitatis Iberorum, uel Hiberorum, ex Paradiso Heraclidis cap. XXu. et ex Sozomeno lib. uI. cap. XXX. Ibora tamen  urbs ad Helenopontum in Asia minori, memoratur Iustiniano in Nouella XXuIII. quam urbem Gregorius Nyssenus, Euagrii amicus, tom. II. Operum editionis Parisiensis Aegidii Morelli anni 1638. pag. 212. Oratione de XI. Martyribus, locat prope cenobium Sanctorum Basilii et Macrine, unde, ut ait, non procul abest parua ciuitas, quam Iboram uocant. Eius Episcopus Uranius subscripsit Actioni uI. Concilii Chalcedonensis apud Labbeum tom. Iu. pag. 589. Codex Palladii apud Rosweydum in Historia eremitica pag. 789. num. 134. habet Ibororum pro Iberorum. Ergo minime dubitandum, qum apud Hieronymum, cum Rosweydo, et Henrico ualesio in notis ad Sozomenum, legi debeat Iborita, uel forte Hyborita pro Hyperborita.  uiolente enim et quodammodo enigmatice Tillemontii et Cotelerii explicationes uidentur: modo ille Hyperboritam exaggeratione quadam ab Hieronymo scribi potuisse coniicit, proptereaquod Pontus, patria Euagrii, esset borealis, contra ac Palestina, ubi Hieronymus hec scribens morabatur; Cotelerius uero in Monumentis Ecclesie Grece tom. III. pag. 543. Hyperiboritam, uel Hyperiberitam scriptum ab Hieronymo suspicatur, nomine in maledictum contorto, quasi supra Iberitas, populares suos, Iberita, atque Iberitis peior; quod nimirum Iberi, siue Hiberi, cetereque Pontice gentes male audirent, teste pre aliis Septimio sub initio librorum in Marcionem. Idem uir doctus, Cotelerium dico, pag. 677. se codices Mss. bene multos uidisse ait, in quibus legitur Hiborita et Hiberita: Hyborita etiam, ex quo factum Hyperborita. Sed uero similius existimo, uirum Sanctum procul a scommate, unam Euagrii patriam designare uoluisse, ut illum ab aliis Euagriis, tunc notissimis, discriminaret, puta ab Euagrio Antiocheno  Episcopo, Euagrio S. Iohannis Chrysostomi necessario, et Euagrio presbytero, qui A. D. 381. Concilio Aquileiensi interfuerat. Hic noster Euagrius, professione monachus, cuius opuscula Rufinus latine uertit, uiris sanctitate et doctrina maxime illustribus operam dedit, Gregorio Nazianzeno preceptore usus, a magno Basilio Lector, a Gregorio Nysseno Diaconus ordinatus, in Ecclesia Constantinopolitana sub Nectario, Archidiaconi munere functus, unde Hierosolymam digressus, a Melania exceptus est, cuius suasu monachum induit. Tandem sub utroque Macario, aliisque sanctissimis uiris, Deo uacaturus, in Nitrie et Cellularum deserta secessit, ubi ex hac uita migrauit A. D. 399. circa festum Epiphanie, etatis sue 54. postquam Theophilo Alexandrino, onus Episcopatus sibi imponere satagenti, se subduxisset. De Euagrio Iborita ex Ponto, cuius scripta Rufinus, eius necessarius, cum Latinis communicauit, hec  carptim delibaui. Cetera Tillemontius fusiori calamo exequitur.

II. Quanto odio Theophilus Aegyptios monachos, in Origenismi suspicionem uocatos, insectaretur, alibi dictum. Hieronymus Theophili opinionem generatim sequutus, Euagrium, quasi Adamantii erroribus plenum, primus omnium Pelagii precursoribus adnumerauit. Etenim satis erat Origenis studiosum uideri, ut quis in Pelagianismi suspicionem incurreret. uiri summi Petrus Daniel Huetius in Origenianis lib. II. cap. Iu. Sect. III. § 14. et Henricus Noris in Dissert. de Concilio u. cap. uII. Euagrium perinde ac Origenem Didymumque in eodem Concilio, et ex illo in uI. et uII. damnari quidem ostenderunt. Sed Honoratus Faber in Prodromo uelitari parte III. cap. II. § 9. pag. 77. contra Norisium, qui Petrum Halloixium, ut patronum Origenis, acriter impugnauerat, non diffitetur quidem, Synodum u. damnauisse errores Origeni, aliisque antea defunctis, nimirum Euagrio et Dydimo impactos; non tamen ideo  tunc Origenem ab Ecclesia damnatum admittit, nec Euagrium aut Didymum certe. Constat enim apud Catholicos, Synodum u. antequam a Summo Pontifice confirmaretur, non fuisse ecumenicam, teste etiam Baronio A. D. 553. § 124. utpote celebratam sine Ecclesia Occidentali, et sine Legatis Apostolice Sedis; immo non solum non approbante, sed expresse refragante uigilio pontifice. uigilius illam quidem postmodum adprobauit epistola decretali, quam publici iuris fecit Petrus de Marca, licet Garnerius in notis ad Liberatum Diaconum de ea dubitet. uerum, utcunque sit, hac tantum parte adprobauit, in qua Tria capitula condemnauerat: de quo dubitari non potest, de eo enim exstat uigilii Constitutum apud Baluzium in Conciliis pag. 1552. De Euagrio ceterisque altum in eo silentium. Subsecuti pontifices, Pelagius uterque, et Gregorius Magnus in uigilii uestigia presse incurrentes, nichil ex Synodo u. adprobauerunt preter unam Trium Capitulorum condemnationem.  Quare uigilius et successores Synodum u. quantum ad Trium Capitulorum condemnationem dumtaxat adprobauerunt, non quantum ad alia in eadem Synodo acta: quorum multa nunquam adprobare potuerunt, ut Faber ostendit. Ex his unum fuit Euagrii damnatio, cuius errores Sedi Apostolice non innotuerant. Alios autem, quos ut hereticos eadem Synodus u. damnauit, Apostolica Sedes in aliis Conciliis ante damnauerat, et noua tunc eorundem adprobatione, quantum ad hec, opus non fuit. Optauit quidem, immo et flagitauit Theophilus cumque eo Hieronymus, ut Apostolica Sedes Theophili damnationem Origenis confirmaret; sed minime obtinuit. Hieronymus epist. LXXuIII. ad Pammachium et Marcellam, ait, predicationem Cathedre Marci Euangeliste, Cathedra Petri Apostoli sua predicatione confirmet; sed tamen non confirmauit, quanquam Hieronymus ibidem subiungit, celebri sermone uulgatum, beatum quoque Papam Anastasium, etc. Baron. pag. 99. tom u. Cetera apud Fabrum uideri  possunt. Non me quidem fugit, post Hieronymum a Iohanne Climaco Euagrium propter apathiam reprehensum in Gradu XIu. Scale Paradisi pag. 203. Operum editionis Parisiensis Matthei Raderi. Sed Dionysius Carthusianus dicto Climaci, sensum Euagrii preferre non dubitat in Enarrationibus ad Scalam Climaci, Gradu XXIX. fol. 127. editionis Coloniensis apud Melchiorem Nouesianum A. D. 1540. in folio. Aliquot post Euagrium seculis Antiochus Abbas, Heraclii Augusti equalis, Homilia CXXX. pag. 234. tom. XII. Bibliothece Patrum editionis Morelliane G. L. anni 1634. Euagrio, Origeni, et Didymo errores adscribit de preexistentia animarum ante mundi conditum, deque omnium rerum, que fuerunt, renouatione. Eadem illi tribuunt Cyrillus Scythopolitanus in uita Sancti Sabe, et Io. Zonaras canone in Deiparam, uterque in Monumentis Cotelerii tom. III. pag. 364. 468. Ad ea tempora  etiam Io. Moschus, siue Sophronius in Prato Spirituali cap. CLXXuII. pag. 916. editionis II. Rosweydi, narrationem attexit, Euagrii fame parum equam: quem tamen Sanctitatis titulo ornari in codice Barberino testatur Suaresius ad Nilum pag. 610. Quod alibi etiam factum uidebimus. De iustitia tot accusationum, que in Euagrium cumulantur, Deus iudex est. Pro eo interim stat, quod crimen Origenismi uiris etiam sanctitate uenerandis fuerit impactum: quos inter Chrysostomo primas deberi, a nullo ignoratur. Scripta Euagrii, que supersunt, passim laudari certissimum est, etiam que Rufinum interpretem habuerunt. Hec enim a Sancto Benedicto Anianensi magni facta postmodum ostendemus. Quod respicit apathie uocem, nemo prudens omnes Scriptores ea usos facile arguet. Siquidem auctor uite Sancti Pachomii, errorum Origenis, quos auersatur, penitus expers, eadem uoce, iuxta ac Euagrius, utitur apud Laurentium Surium die 14. Maii. Marcus, qui uitam Sancti Porphyrii Gazensis descripsit apud  Bollandum die 26. Februarii pag. 660. §. 101. apathie uocem pariter usurpauit. Huc etiam ad partes aduoco Eliam Cretensem metropolitam in Scholiis ad Gradum XXX. Scale Climaci pag. 445. ubi sic loquitur: Ego enim apathiam, siue tranquillitatem animi nichil aliud esse existimo, quam mentis in corde Celum, quod omnes improbas demonum artes deinceps pro ludo et ludibrio habet et contemnit. Confer Raderi doctam obseruationem ad caput Iu. pag. 471. bonum sensum apathie tribuentis, et Bernardini Rosignolii suffragium adsciscentis ex lib. II. de disciplina Christiane perfectionis cap. XXuII. pag. 341. Huc facit Magnus Basilius in Regule fusioris prefatione, aliique non pauci, qui ab apathie uocabulo nequaquam abhorruerunt, quum probe nossent, rectam significationem commode admittere, quamuis stricte considerata, malam inuoluat. Hinc Pelagiana heresi ex Orco egressa, uox apathie passim suspecta. Suspecti quammaxime qui uocem in scriptis suis quomodocunque  usurpassent, ut Xystus, Euagrius Ponticus, et eorum interpres Rufinus. Pelagius enim hoc etiam docuit, posse hominem in hac uita eo perfectionis adscendere, ut ab affectibus uacuus, ultra non peccet, ex Historie Pelagiane Scriptoribus, uossio libro I. cap. III. et Norisio lib. I. cap. I. Egregia tamen est animaduersio uiri in ueterum Patrum lectione exercitatissimi Cotelerii, in notis ad Recognitiones Clementis libro I. cap. II. §. 13. apathiam, stricte sumtam, esse imperturbabilitatem, atque impeccantiam; sed laxius interdum ab antiquis Patribus usurpari pro eo statu, in quo positus uir Sanctus per gratiam Dei minus crebris, et minoribus tentationibus fit obnoxius, nec grauioribus peccatis succumbit. Apathiam sic explicatam admittit Sanctus Maximus, cui tom. I. Operum pag. 399. Centuria I. de Caritate cap. XXXuI. ea est pacatus animi status, quo is egre ad uitium mouetur. Iterum consule eundem Sanctissimum, doctrinaque theologica instructissimum Patrem pag. 441. 451. 521. 570. 571. et 654. His enim,  aut nullo explicatum iueris que apud alios pios scriptores bene multos, nedum Euagrium, de apathia passim offendimus.

III. Euagrium in uiuis agentem a nullo accusatum reperio. Mortuum, nemo unquam preter Hieronymum, integro centum et quinquaginta annorum spacio, accusauit; ne ipsemet quidem Theophilus Alexandrinus, alias in multos Aegypti monachos, tanquam Origenistas, mox ab Euagrii obitu, seuiens. Sed Hieronymo, ne Euagrium probaret, satis fuit, illum Melania Rufinoque, Ammonio item, reliquisque solitariis, per Theophilum male habitis, amicitia adhesisse. Ceterum nemo ex antiquis Scriptoribus Euagrium sine laudis prefatione memorauit; non Palladius, non Rufinus, non Socrates lib. Iu. cap. XuIII. non Sozomenus lib. uI. cap. XXX. Non Sanctus Prosper in Chronico editionis Scaligeri, non denique Gennadius. Euagrii sententie passim recepte  a Grecis Patribus, Nilo, Maximo, Damasceno. Ad hec in Historia eremitica eius auctoritas non semel adducitur lib. I. pag. 568. §. 14. et pagina 582. §. 5. Etiam in Catenis Patrum Grecorum: eandemque Sanctus Dorotheus monachus laudat lib. XII. de Doctrinis. At enim ex his male audit unus et alter, quippe Origeni addictus. Plerique tamen suspicionibus uacant: nec Nouatianismo, qui Socrati impingitur, quicquam cum Origene et Pelagio commune fuit. Adi postremo loco Regulam Sancti Antonii Abbatis editam ab Abrahamo Ecchellensi pag. 75. in qua Beati Euagrii laus est. Quid iam de sanctissimis uiris dicam, quibus stricto necessitudinis uinculo adhesit? Quid de utroque Macario? Quid de Arsenio? Quid demum de Isidoro Pelusiota, cuius epistola CCLI. libri I. scripta est ad Euagrium Diaconum? Quod pro eo dixi de Concilio u. ab Apostolica Sede, quantum ad unam Trium Capitulorum, non Euagrii, condemnationem, adprobato, hoc idem auctoritas Sancti Benedicti Anianensis confirmat, quem apathie nomen,  Euagrii scriptis insertum, nequaquam deterruit, quominus tria eius opuscula, utpote ab erroribus uacua, et religiose uite perutilia, in suum codicem regularum transcriberet. Immo Euagrii lucubrationes apud Occidentales tanti fuerunt, ut aliquando eius liber de Conflictu uirtutum et uitiorum, primariis Ecclesie Latine doctoribus, Augustino et Ambrosio tributum fuerit; Leoni etiam Pontifici, Isidoro, et Autperto. Adi Appendicem tomi uI. Operum Sancti Augustini editionis noue pag. 219. ubi de Conflictu uitiorum et uirtutum inscribitur. Esse autem Euagrii Antirrheticum, ab Gennadio conuersum, nemo animaduertit preter unum, talium callentissimum, Lucam Holstenium in notis Mss. ad Roberti Bellarmini Catalogum; unde perspicuum fit, Euagrii Antirrheticum a uiris doctis frustra queri. Holstenius monet, que in extremo libro leguntur de regula Sancti Benedicti, esse assumentum, quod Mss. uetusta non agnoscunt. Etiam auctores noue, quam dixi, editionis, testantur  in Mss. quibusdam, et in editione Erasmica librum carere capitibus duobus postremis XXuII. et XXuIII. eundemque his uerbis claudi: Tu autem homo Dei uigilanti studio attende que dico, ipso adiuuante, qui uiuit et regnat in secula seculorum, amen. Hec de Euagrii doctrina. Ad mores quod attinet, nichil profecto simplicius et sanctius animo effingi potest, quam eius uite historia, uti eam refert Palladius, qui toto nouennio eum nouit.

Iu. His premissis pro Euagrio, cuius caussa Rufino communis est, iam ad Euagrii Opera Grece scripta, et per nostrum conuersa, accedamus. Ea recenset Gennadius, inque duas classes partitur in Catalago cap. XI. Quedam enim ait ab se, quedam ab alio  latine translata. Que in posteriorem hanc classem reiicit, hec sunt.

    1. Liber centum Sententiarum ad monachos, siue anachoretas.
    2. Liber de uita communi cenobitarum ad Synoditas, alias Sententie de apathia.
     3. Liber ad uirgines Deo sacratas.


De primo opere scribit Gennadius eodem cap. XI. Composuit et anachoretis librum CENTUM SENTENTIARUM, per capitula digestum. Mox alium librum recenset: et eruditis ac studiosis  quinquaginta Sententiarum, quem ego latinum feci. Nam superiorem  OLIM TRANSLATUM, quia uitiatum et per tempus confusum uidi, partim reinterpretando, partim emendando, auctoris ueritati restitui. In Gennadii uetustissimo codice uaticano ob antiquarii incogitantiam hic aliqua desunt. Ex uulgatis liquet, librum centum Sententiarum ab alio interprete olim conuersum, sed ignauia librariorum corruptum: quem Gennadius ad ueteres codices exegit et emendauit. Primus ille centum Sententiarum interpres non alius fuit, quam Rufinus, si Gennadium quidem Gennadio explicamus. Gennadius autem cap. XuII. de Rufini Grecorum operum translationibus  loquens, generatim ait, eum exhibuisse Euagrii Sententias. Hunc eundem librum cum reliquis duobus perspicue designauit Hieronymus ad Ctesiphontem de Euagrio sermonem trahens.

    1. Scribit ad uIRGINES.
    2. Scribit ad MONACHOS.
    3. Edidit librum et SENTENTIAS , quam nos impassibilitatem uel imperturbabilitatem possumus dicere, quando nunquam animus ullo perturbationis uitio commouetur, et, ut simpliciter dicam, uel saxum, uel Deus est. Huius  LIBROS per Orientem Grecos, et INTERPRETANTE discipulo eius Rufino, LATINOS plerique in Occidente LECTITANT.


Non iam unum ergo, sed plures Euagrii libros Rufinus transtulit, Tres nimirum, supra a me recensitos. Quid luculentius? primum Gennadius eodem cap. XI. librum centum Sententiarum appellat, Secundum sic refert: Composuit et Cenobitis et Synoditis doctrinam aptam uite communi. De Synoditis, qui iidem sunt ac cenobite, ne ego, ut alius fecit,  Cangii scrinia compilem, uide utrumque eius Glossarium. Tertium Euagrii librum his uerbis Gennadius designat: et ad uirgines Deo sacratas libellum competentem religioni et sexui. Tria hec opera Euagrii adhuc supersunt, licet Rufini interpretis nomine et prologo ablatis, quomodo alibi quoque hec eadem ablata obseruauimus. Nam Gennadius de Rufini translationibus hoc peculiare adnotauit: Horum omnium quecumque premissis prologis a LATINIS leguntur a Rufino sunt INTERPRETATA. De his nichil recentes Literatorum nomenclatores. Non enim ad codicem regularum Sancti Benedicti Abbatis Anianensis, quem octingentis ab hinc annis scriptum publici iuris fecit Holstenius, digitum intenderunt. Immo ex his unus Guillelmus Caueus Euagrii opuscula ab Rufino translata, deperditis adnumerauit A. D. 390. Sed Appendix eiusdem codicis ex membranis Floriacensibus Regine Suecorum, nunc uaticanis, tria iam dicta monachi Iborite opuscula, a Rufino conuersa  nobis seruauit. Priora duo absque ulla distinctione sententiarum ob similitudinem in unum coaluerunt, utrique hac una epigraphe imposita, in duas tamen, ut quilibet liber suam habeat, hoc pacto diuidenda.

    1. Euagrii monachi Sententie.
    2. Ad eos, qui in Cenobiis et Xenodochiis habitant. Hi sunt Synodite. Cenobia enim huiusmodi, etiam Synodochia, seu Xenodochia dicebantur apud Cangium in Glossario.


Primus Euagrii liber, centum Sententiis constans, hisce uerbis absoluitur pag. 35. editionis Parisiensis: Suaue est mel et dulcis fauus, Scientia autem Dei dulcior ambobus. Mox alter libellus subsequitur: ad eos, qui in Cenobiis et Xenodochiis habitant fratres, seu Cenobitas et Synoditas; non scilicet solitarios, sed cum aliis degentes; atque his uerbis inchoatur: Audi, monache, sermones Patris tui. His duobus succedaneum uenit tertium opusculum, quod, preter Hieronymum et Gennadium, Socrates cum reliquis memorat lib. Iu. cap. XXIII. Sententie ad uirgines.  In his porro libris, et presertim in primo occurrit apathia, siue impassibilitas, que in libris Euagrii Latinis et Grecis Hieronymum tantopere offenderat: manifestius hoc fiet, si exempla aliqua huc adferam, unde clare id comprobetur.

Pag. 34. Qui seruituti subiicit carnes suas, impassibilis erit.

Pag. 35. Sedes autem impassibilitatis anima bene operans.

Pag. 36. Sine impassibilitate non exaltabitur Cor. Caritatem antecedit impassibilitas, impassibilitatem generat prudentia.

Pag. 37. Longanimis monachus impassibilitate gaudebit, monachus prudens impassibilis erit.

Pag. 40. Que miseretur liuentibus oculis suis, et tabescentibus carnibus suis, non letabitur impassibilitate.

Habemus ergo tres Euagrii libros a Rufino conuersos, et a Hieronymo nominatim indicatos, qui iamdudum  periisse credebantur. Iam uero summopere optandum, ut singuli seorsum dispositi, et sententiis per numeros ad oram distinctis, quod Xisto factum notauimus, cum reliquis Rufini operibus, tam alienis, quam propriis in unum corpus redactis, officinas typographicas subeant.

u. Quandoquidem Xysti et Euagrii sententias a Rufino conuersas excussimus, locus postulat, ut etiam Pamphili martyris sententias aduersus mathematicos, ab eodem Rufino conuersas, excutiamus, de quibus alibi mentionem aliquam fecimus, et facit Gennadius cap. XuII. In huius tamen uerbis mendum latere credidit Tillemontius tom. XII. art. CXXIX. quoniam Sanctus Pamphilus non Sententias aduersum mathematicos, sed pro Origene Apologeticum scripsisse legitur: quem Gennadius indicare uoluit. Caueus A. D. 390. post Labbeum tom. II. pag. 310. easdem sententias deperditis adnumerat, suspicatus etiam, in nomine Pamphili Gennadium allucinari. Norisius, in Dissert. de Synodo u. cap. XIII. Rufinum  nostrum, ab se cum alio Rufino, hereticorum antesignano, commixtum, exagitans, crimen fraudis et imposture propterea eidem Rufino adglutinat, quod in priori Apologia, Macario scribenti contra mathematicos, persuaserit, Sanctum Pamphilum martyrem quadam ex parte tale aliquid operis conscripsisse in Apologetico; hoc quod Pamphilus scripserat, se translaturum pollicitus, nec postea transtulerit. Ex his doctissimus Cardinalis se agnouisse ait, Gennadium a Rufino in errorem abductum; nam, inquit, in Pamphili Apologetico, quem Rufinus Macario nuncupauit, nichil prolatum legitur contra mathematicos uel Fati assertores. Tantum de Patre, de Filii eternitate et consubstantialitate; de Sancti Spiritus diuinitate, de uerbi incarnatione ac Christo Domino, de penis damnatorum, et de animarum transmigratione ibidem disseritur. Norisius mox percontatur, quodnam igitur opus contra mathematicos Pamphilus scripsit? Quomodo Rufinus eorum, que Macarius,  scire cupiebat, notitiam tradiderit? Tandem putat, imposture originem latuisse in reliquis libris quinque Apologeticis pro Origene, nunc deperditis, quos idem uir summus uni Eusebio, non item ut debuit, Pamphilo, tribuit. In horum aliquo dicta Origenis contra mathematicos recitata existimat; hosque libros omnes, Rufinum transferre uoluisse. At uix primum interpretatus, manum de tabula amouit, ueritus, inquit Norisius, ne reliqui libri quinque, non Pamphili, sed Eusebii esse cognoscerentur, si eos uertisset. Hinc error Gennadii, rem infectam pro tacta accipientis. His et illud addit Norisius, Rufinum noluisse Apologetico, ab se conuerso, primi libri nomen imponere, ne ab alio, quam a Sancto Pamphilo, compositus putaretur. Ego de ipso Apologetico, et an libri primi unus Pamphilus auctor fuerit, necne abunde disserui lib. u. cap. u. § 3 et 4. Nunc ostendam, Rufinum Macario promissis stetisse, dum illum unum unius Pamphili martyris librum, qui primus fuit sex librorum Apologetici, latine conuertit; non item ceteros  uertisse, quia Pamphilus contra mathematicos in eo uno, qui primus et suus fuit, non etiam in reliquis, scripserat. Rei uere, et luce meridiana clarioris, explicationem accipe. Pamphilus in illo ipso Apologetico suo, qui ex uersione Rufini etiamnum superest tom. 1. Operum Origenis pag. 758. editionis Grynei, tuetur humani arbitrii libertatem contra mathematicos, et Fati assertores, humanas actiones astrorum cursui et motibus impie tribuentes. uerba sunt Pamphili: Consequens est intelligere, non nos necessitati esse subiectos, ut omni modo, etiamsi nolimus, uel bona, uel mala agere cogamur. Si enim nostri arbitrii sumus, impugnare fortasse nos possunt alique uirtutes ad peccatum, et alie iuuare ad salutem. Non tamen necessitate cogimur uel recte agere uel male, quod fieri arbitrantur  qui stellarum cursus et motus, causam dicunt humanorum esse gestorum. Non eorum, que extra  arbitrii libertatem accidunt, sed eorum, que in nostra sunt posita potestate. Ad hec uir sanctus pag. 760. hereticorum albo illos adscribit, qui liberi arbitrii potestatem ex animabus auferre nituntur, uelut pernicioso dogmate communi humane uite, et uirtuti continentie labem quandam inferre iudicandi sunt, ne humani propositi reputetur bonum quid uel facere, uel dicere, uel sentire, ex quo ad contemtum aut negligentiam diuini iudicis mens humana firmabitur. Et infra: Habendum est autem in ecclesiasticis obseruationibus, quod neque hominum quis a Deo in perditionem traditus est; sed unusquisque pereuntium sua negligentia pereat et culpa, qui habens arbitrii liberi potestatem, eligere quod bonum est et potuit et debuit. Quod etiam de ipso diabolo sentiendum est. Hec testimonia contra astrologos seu mathematicos, ex ipso Sancti Pamphili Apologetico excerpta, Rufini probitatem ab imposture et fraudis calumnia uindicant. Recte enim Macario scribenti contra mathematicos Rufinum dixisse produnt, Pamphilum tale aliquid Operis conscripsisse in Apologetico  suo, qui erat primus librorum sex ab illo uno conscriptus, quum reliqui Iu. non ab eo uno, sed ab eo et Eusebio simul conscripti fuissent, ultimus uero ab uno Eusebio. Hoc quod Pamphilus scripsit, etiamnum superest in eiusdem Apologetico. Non ergo Gennadius, a Rufino in errorem abductus, Pamphili Sententias aduersus mathematicos, que nulle essent, operibus a Rufino conuersis adnumerauit; sed quod Pamphilus in Apologetico aduersus mathematicos uere scripserat, et Rufinus latine conuerterat, hoc idem Gennadius expressit uocabulo Sententiarum aduersus mathematicos; quamuis Apologeticum potius quam Sententias appellare debuisset. Non enim Gennadius quasi duos libros a Rufino conuersos, Pamphilo adscripsit, Apologeticum et Sententias aduersus mathematicos, sed unum tantum adscripsit, ut titulo Sententiarum aduersus mathematicos palam faceret, unum martyris Apologeticum ab se denotari. Ne librum indictum preteriret, alterutro eum nomine indicare  debuit. Indicauit autem nomine Sententiarum aduersus mathematicos. Minime tamen hoc loco dissimulandum, in uetustissimo Gennadii codice uaticano haudquaquam legi ut in uulgatis: interpretatus est etiam  Sententias Pamphili martyris aduersus mathematicos. Sed post Euagrii Sententias mox sequitur: Pamphili martyris aduersus mathematicos, intellige forsan librum, uel Apologeticum. Utcumque Gennadius scripserit, certe librum primum Apologetici indicauit, eundemque pro fetu Sancti Pamphili agnouit. Iam ergo patet, in Sancti Pamphili Apologetico re uera huiusce martyris Sententias aduersus mathematicos, a Rufino conuersas, etiamnum exstare: quas uiri docti uel nunquam exstitisse, uel iamdudum periisse censuerant. His pro Rufino obseruatis, nolo quicquam Norisii laudum imminui. uirum, interioribus literis ornandis locupletandisque natum, semper summe suspexi. Sed nusquam labi, Diis, non hominibus datum. Nunc ceteris quoque Rufini translationibus  euoluendis operam demus.




CAPUT X.

I. Clementis Recognitiones Grecas post earum translationem, ab amico Paulino Nolano frustra tentatam, Rufinus latine conuertit. II. Rogatu Sancte Siluie, Rufini prefecti pretorio sororis, opus adgreditur, quod Gaudentio Brixiano Episcopo nuncupat. III. uerus prefationis auctor et Recognitionum interpres Rufinus. Iu. Bellarmini locus circa Clementis Recognitiones expenditur. u. uarie inscriptiones Recognitionum Clementis recitantur. uI. Auctor Recognitionum inquiritur. uII. Eiusdem etas statuitur. uIII. Dodweli sententia refellitur. IX. Censura Gelasii Pape de Recognitionibus. X. uarie Recognitionum editiones numerantur.




I. Paulinus Nolanus Epistola XLuI. olim XLuII.

Rufinum ex Cenobio Pineti, ut alibi dixi, Romam  iturum, humanissime salutauit, gratiis amico habitis, quod se de Grecis litteris attentius perdiscendis commonuisset, postquam Latinam Operum Sancti Clementis ab se adornatam editionem, ad eundem Rufinum transmiserat. uir sanctus et modestissimus imperitie sue tribuit, quod alicubi sensum magis quam uerba, quippe ab se non intellecta, conuerterit. Sed Paulinum ipsum loquentem audiamus: Sane quod admonere dignaris affectu illo, quo nos, si ut te diligis, ut studium in Grecis literis attentius sumam, libenter accipio. Sed implere non ualeo, nisi forte desideria mea adiuuat Dominus, ut diutius consortio tuo perfruar. Nam quomodo profectum capere potero sermonis ignoti, si desit a quo ignorata condiscam? Credo enim, in translatione Sancti CLEMENTIS preter alias ingenii mei defectiones, hanc te potissimum imperitie mee penuriam considerasse, quod aliqua, in quibus intelligere uerba non potui, sensu potius apprehenso, uel, ut uerius dicam, opinata transtulerit: quo magis egeo misericordia Dei, ut pleniorem mihi tui copiam tribuat;  quia pro diuitiis erit pauperi, ut micas, a diuitis mensa cadentes, auido famelici cordis ore colligere. De Clemente Romano Paulinum hic loqui, non est cur quisquam dubitet cum Heriberto Rosweydo. Suo enim is nomine ab Alexandrino, aliisque, apud ueteres antonomastice se distinguebat. Rufinus, qui Clementinas Recognitiones in libros X. distinctas una cum aliis bene multis Grecorum codicibus ex Oriente secum attulerat, in Italiam redux, Paulino hospiti interpretandas commodauerat. Sed Paulinus interpretationem adgressus, ultimam ei manum nequaquam imposuit, quod Rufinus ex specimine ad se misso, eam minus accurate confectam deprehendisset, sanctum uirum, ut maius studium in Grecis literis poneret, beneuole hortatus. Hec omnia nobis prodit Paulinus. Rosweydus monet in notis, Rufinum uel Paulinum interpretationem interpolasse, uel de nouo Clementinos illo uertisse. uir doctus in re clara herere non debuit. Hoc enim posterius certissimum  est. Neque Rufinus alienam interpretationem, et ab se non probatam, sibi usurpasset. Hanc Rosweydi dubitationem illud satis conuellit, quod Paulinus aliqua, in quibus intelligere uerba non potuit, sensu potius apprehenso se uertisse dicat. Rufinus uero, non solum a sententiis, sed nec a sermonibus quidem satis, elocutionibusque se discessisse profitetur: que res, inquit, quamuis minus ornatum, magis tamen fidele narrationis reddit eloquium.

II. Rufinus hunc sue Clementine translationis laborem susceperat, rogatus olim a Sancta Siluia uirgine, quam Paulinus laudat epist. XXXI. alias XI. ad Seuerum, eam testatus, multorum ex Oriente martyram reliquias in Italiam conuexisse. De illa Rufinus in prologo Operis Clementini ad Gaudentium Brixianum Episcopum: nos, inquit, quos et ingenii tenuitas minus promtos, et senecta iam tardos reddit, ac segnes, opus, quod OLIM uenerande memorie SILuIA iniunxerat, ut Clementem nostre lingue redderemus, et tu  deinceps iure hereditario poscebas, licet MULTAS post MORAS, tamen aliquando restituimus. Predam non paruam, Grecorum bibliothecis ereptam, nostrorum usibus et utilitatibus conuertamus, ut, quos propriis non possumus, peregrinis nutriamus alimoniis. Nam et solent suauiora uideri peregrina, interdum uero et utiliora. Ait Rufinus, Gaudentium hereditario iure ab se poposcisse hanc translationem, proptereaquod Sancta Siluia uirgo, cui eandem ipse spoponderat, Brixie, in sede Gaudentii diem suum obiisset, ubi eius corpus quiescit in ede Sancti Iohannis, recoliturque memoria die 15 Decembris, ex Actis Sanctorum Bollandianis die 27 Aprilis pag. 495. § 3. Palladius, qui in Historia Lausiaca cap. CXLII. se cum Siluia, 60 annos agente, Aegyptum petiisse testatur, Saluiam, alias Siluaniam et Rufini exprefecti sororem, uocat. In ueteri tamen eiusdem Historie sue uersione, que Paradisus Heraclidis inscribitur, non Siluaniam aut Saluiam, sed Siluiam, dicit cap.  XLII, pag. 977. editionis II. Rosweydi. Uterque uero, Palladius et Heraclides, initio capitis subsequentis, auctor est, Sanctam Olympiadem, Ecclesie Constantinopolitane Diaconissam, Siluie egregias uirtutes sibi imitandas proposuisse. Tanta nimirum Siluie fuit claritudo et fama sanctitatis, ut aliis in exemplum daretur! uocabulum exprefecti, Grece , non est cur Tillemontius tomo XI. pag. 639. ad tempus itineris Palladii cum Siluia in Aegyptum, siue ad A. D. 388. referendum dicat, quum uere ad A. D. 420. quo scribebat Palladius, referri debeat. Rufinus enim Siluie frater, et Prefectus Pretorio in Oriente sub Arcadio Augusto, affectate tyrannidis penas luit Constantinopoli 5 Kal. Decembres A. D. 395. adeoque post A. D. 388. ex Philostorgio Gothofredi lib. XI. cap. III. et ex Socrate lib. uI. cap. I. Rufino fratre sublato, Siluia soror in Italiam traiecit, ubi aderat A. D. 398. ex Paulini epist. XXXI. alias XI. Hoc enim anno post festum Sanctorum Apostolorum Petri et Pauli, ut  dictum est lib. Iu. cap. u. § 3. Paulinus uictorem in Aquitaniam ad Seuerum dimisit cum eadem epistola, cui pro consecratione noue basilice addidit particulam sanctissime Crucis, ex Melania impetratam. Sed non ita addidit sacros cineres, a Seuero expetitos, quibus carere se dixit. uictorem tamen ait, spem eiusdem gratie copiosam habere a Sancta SILuIA, que illi de multorum ex Oriente martyrum reliquiis spopondisset. Ergo Siluia ex Oriente in Italiam ad illud tempus reuerterat. Hac uero circa finem seculi Iu. Brixie demortua, Gaudentius urbis episcopus iure hereditario Clementinas Recognitiones poposcit, quas Rufinus noster Siluie uiuenti pridem spoponderat. Idem Rufinus sub finem perorationis Commentariorum Origenis in Paulli epistolam ad Romanos his uerbis fidem suam Gaudentio obligauerat: Post hoc sane uocat nos opus, quod OLIM quidem iniunctum est . Sed nunc  a beato Gaudentio episcopo uehementius perurgetur,  Clementis scilicet Romani episcopi Apostolorum comitis: quorum ut successoribus darem cognitionem, libri a nobis in latinum uertuntur. Rosweydus in notis ad Paulini epistolam XLuII. que in noua editione est XLuI. postque eum Cotelerius ad Recognitiones eque ancipites sunt, Gaudentio Brixiano, an Nouariensi Rufinus illud opus inscripserit. Alio abiit primus libri uulgator Iacobus Faber Stapulensis, Gaudentium gloriosum Christi martyrem pariter et Ariminensium episcopum pre oculis habens: qui tamen sub Constantio Augusto, tanto ante, pro Christo sanguinem fuderat. uarie uariis hoc pacto serram ducentibus, quanto melius Dauid Blondellus in Pseudo-Isidoro pag. 28. de Brixiensi omnino intellexit! Rufinum in prefatione ad Gaudentium, hoc diserte comprobantem audiamus: Tibi quidem Gaudenti, NOSTRORUM decus insigne DOCTORUM, tantus ingenii uigor, immo tanta spiritus gratia est, ut siquid a te etiam QUOTIDIANI ELOQUII more dicitur; siquid in ECCLESIA DECLARATUR, id in LIBRIS HABERI, et ad INSTRUCTIONEM  TRADI posteris, debeat. Infra uero; Aequum est sane tibi, qui hec etiam GRAECE LEGERIS  interpretationis nostre indicare consilium. Hec elogia, in Gaudentium episcopum a Rufino congesta, uni Brixiano aptari possunt; preterea nemini. Is enim fuit Doctor, uel Tractator insignis. Ita enim qui uerbum Dei sacrasque litteras uel uoce uel scripto exponerent ac docerent, ab ecclesiasticis Scriptoribus passim dici, adnotauit Franciscus Bernardinus Ferrarius lib. I. de Ritu sacrarum concionum cap. II. ex Gaudentio Brixiano exemplum etiam adducens, a quo Sermones sui, in Ecclesia declamati  Tractatus dicuntur in prefatione ad Beniuolum. Horum egregiam editionem nuper accurauit u. C. Paullus Galeardus Canonicus Brixianus. Idem eximius antistes se comperisse ait, a notariis, latenter adpositis, Tractatus suos, ex ore loquentia  collectos. Hoc idem inquit Rufinus his uerbis: si quid a te, etiam QUOTIDIANI ELOQUII more dicitur, si quid in Ecclesia DECLAMATUR, id in LIBRIS HABERI, et ad INSTRUCTIONEM TRADI uidemus, ab iis nimirum, qui notarios, ea omnia clam excepturos, submittebant. Gaudentius, teste Rufino, Grecas litteras calluit. Quidni uero, qui sacras peregrinationes per Orientem se suscepisse testatur, ubi eousque fama eius uirtutum peruenit, ut Orientalium Presulum suasu episcopali oneri, post Philastrii obitum, a suis per Legationem eo missam sibi denunciato, humeros supposuerit? Ibidem Ioha. Chrysostomo nondum episcopo, stricta necessitudine adhesit, proque eo, postmodum episcopatu deiecto, Legatus Ecclesie Romane Constantinopolim missus est. Adi eiusdem Gaudentii sermonem XuI. epist. CLXXXIu. Palladii Dialogum cap. Iu. et Nicephorum Callistum lib. XIII. cap. XXXIII. Itaque nullum superest dubium, quin Gaudentius episcopus, cui Rufinus Clementem suum nuncupauit, fuerit Brixianus,  non alius.

III. Hec fusius prosequutus sum propter doctissimos uiros, Sixtum Senensem, et Robertum Bellarminum uenerabilem Cardinalem, quorum ille in libro II. Bibliothece, hic in Catalogo A. D. 390. Rufini prefationem ad Gaudentium pro commenticia nimis propere habuerunt. Bellarmini proferam uerba ob glossam, quam Labbeus tomo II. pag. 309. illis adnectit: Sicut ipse Recognitiones falso fortasse tribuuntur Clementi, ita etiam non est incredibile falso illi adiunctam fuisse prefationem Rufini, quasi interpretis. Ad hec sic scribit Labbeus: uerum imposturam non agnouit Gennadius, nec eius sequaces et Trithemius. Post Iohannem Rainoldum, nostrorum perfidum exscriptorem, in Censura apocryphorum, eodem ac Sixtus et Bellarminus, spectauit Gerardus Ioh. uossius in lib. II. de Historicis Grecis cap. IX. Rufini uel alterius sub eius nomine prefationem appellans. Immo infra nedum prefationem prorsus ficticiam, sed et libros  ipsos Recognitionum ab alio, quam a Rufino translatos, se credere malle significat. uossio ad errorem preiuerat Caspar Barthius. uerba ipsius adferam ex Aduersariis lib. XLu. cap. u. Recognitionum Clementis titulo inscripti libri, Clementem auctorem ne et Rufinum interpretem habeant, non est facile decidere. uiris litteratura excultissimis nollem hec excidissent. Nunquid difficile est decidere quod spissa et locuples ueterum monumentorum auctoritas comprobat? Nihil ergo est Rufinus ipse in Peroratione Commentariorum Origenis in Paulli epistolam ad Romanos, ubi, Gaudentio episcopo perurgente, se operam dare ait, ut Clementem Latinum faciat? Nihil Gennadius capite XuII. Clementis Romani Recognitionum libros a Rufino latine redditos narrans? Longum sit iter conficiendum, si alios deinde rem eandem testantes percurrere uelim. At indictum abire non patiar unum et alterum. Anastasius Bibliothecarius in epistola ad Iohannem Diaconum, Operum Iacobi Sirmondi tom. III. pag. 472. Clementem, ait, quem Rufinus, nostre lingue  redditum, restitutum, et redeuntem, ad Gaudentium scribens, innuit. Sanctus Aldhelmus siue Althelmus Scireburnensis episcopus cap. XXu. de Laudibus uirginitatis pag. 316. editionis Londinensis, emendate ab Henrico Whartono, laudat Itinerarium Petri  Rufino in Latinum ex Grecorum bibliothecis uertente. Tam disertis testibus consonant Recognitionum codices Mss. plane omnes, Rufini interpretis nomen preferentes. Quominus ergo uiros, insigniter doctos, ad alia properantes hec fugerint, non est ambigendum; alias rem certam pro commento non habuissent. E iunioribus Cotelerius in iudicio de libris Recognitionum pag. 484. editionis noue, Rufini esse prefationem ad Gaudentium iuxta ac uersionem totius Operis, ex stilo etiam probari ait: et codicum uetustiorum presidio utramque Rufino uindicat. Unus enim, quem laudat, sic incipit: Rufini presbyteri prefatio ad Gaudentium pontificem in Itinerarium  Clementis, ab eo ex Greco in Latinum conuersum. Et post prefationem. Clementisque ad Iacobum epistolam, ita habet: Itinerarii Clementis, Petri Apostoli successoris, liber primus incipit, a Rufino traductus. Ceterum Bellarminus agnouit, Clementinas Recognitiones a Rufino latine conuersas, neque de hoc dubitauit: nam Baronio iudice A. D. 102. §. 22. nemo est, qui dubitare debeat, quum Gennadius hoc ipsum de Rufino testetur. Et tamen Dupinium audire nobis contingit in tomo III. Bibliothece, omnino aliam, sententiam Bellarmino tribuentem, eam scilicet quam refutauimus. Nec minus spisso errore tanto ante irretitum deprehendimus Anastasium Bibliothecarium in epistola pridem adducta, cumque illo e iunioribus Petrum Danielem Huetium in libro de Claris interpretibus pag. 151. quando hec uerba, quibus Rufinus prefationem suam ad Gaudentium, auspicatur, ut Clementem nostre lingue redderemus, ita acceperunt quasi Recognitiones ipse latine scripte primum fuissent: postmodum deperdite, et demum a Rufino e  Grecia in Latium restitute, non e Greco translate. At plane aliud, non hoc scripsit Rufinus, apud quem uiri docti primis tantum uoculis, uti fit, raptim perlectis, in errorem adducti sunt.

Iu. Nec penitus nobis pretereundus est alter Bellarmini locus. In Catalogo enim A. D. 92. hec de Clementinis Recognitionibus scribit: teste Epiphanio heresi 30. Clemens ipse testatur, Circuitus Petri, a se conscriptos, ab hereticis deprauatos fuisse. uir purpuratus hec hausit ex magnis Annalibus A. D. 41. §. 10. et A. D. 102. §. 21. uerum Lucas Holstenius non hoc dicere Epiphanius detexit, sed ex encycliis epistolis Beati Clementis, que in Ecclesiis leguntur, Periodos istas falsitatis conuinci. Neque enim congruere cum stilo sancti Clementis, neque cum eius docendi modo. uerba sunt Holstenii in notis Mss. ad Bellarmini Catalogum, in Museo nostro seruatum. Lapsum tanti uiri indicaui, ne ulli amplius ob dicentis auctoritatem sit caussa offensionis, ut nuper fuit alteri uiro docto,  quem corrigens, nominare non debeo, ne amicitiam, que mihi cum eo intercedit, ledere uidear. Idem Epiphanius Heresi XXX. §. 15. Clementinos libros fuisse ab Ebionitis corruptos testatur. Photius etiam cod. CXIII. uocat refertum opus absurdis, non sine plurimis ex Arii opinione in Filium blasphemiis. Hec suaserunt magni nominis Theologo Dionysio Petau o lib. I. de Trinitate cap. III. §. extremo, Photianos codices magis fuisse deprauatos, quam sit interpretatio Rufini, qui ea sustulerit, que ab hereticis, presertim Eunomianis, ingesta idem Rufinus monuerat in opusculo de Adulteratione librorum Origenis, quippe que eodem Rufino teste, ecclesiastica regula omnino non recipiat. Sed memoria repetendum, binas Recognitionum ueteres editiones a Rufino indicari in prefatione ad Gaudentium, nimirum quomodo Xisti Sententiarum binas pariter editiones antiquitus factas monuimus. Rufinum ea de re loquentem audiamus: Puto quod non te  lateat, Clementis huius in Greco eiusdem operis, , hoc est Recognitionum,  DUAS EDITIONES haberi, et DUO CORPORA esse LIBRORUM, in aliquantis quidem diuersa; in multis tamen, eiusdem narrationis. Denique pars ultima huius operis, in qua de transformatione Simonis refertur, in UNO CORPORE habetur. Sunt autem et quedam in UTROQUE CORPORE de ingenito Deo, genitoque disserta, et de aliis nonnullis, que, ut nichil amplius dicam, excesserunt intelligentiam nostram. Iam dispice quamnam Clementini Operis editionem Epiphanius et Photius censura perstrinxerint. Non certe quam Rufinus latine conuertit. Hec enim ab hereticorum deprauationibus uacat, eandemque etiam Grece scriptam uacasse, nos credere iubent uiri Sancti Paulinus et Gaudentius, qui eam per amicum Latio donandam studuerunt. Fabricius in Bibliotheca Greca tom. u. cap. I. pag. 35. in allatis Rufini uerbis pro legendum putat ex Rufino ipso in libello de Adulteratione librorum Origenis, et ex Photio  cod. CXIII. quamuis omnes Recognitionum antiqui codices exhibent: quod perinde est. Hinc enim operi inscriptio, quia in illo narratur, quomodo Clemens, parentes, et fratres se mutuo recognoscant.

u. De uariis Recognitionum Clementinarum inscriptionibus post Cotelerium pag. 484. accurate agit Io. Ernestus Grabius in Spicilegio Patrum tom. I. pag. 275. ubi et plures earundem egregios codices Mss. in Bibliotheca Oxoniensi adseruatos enumerat.

    1. Recognitiones Clementis
    2. Recognitio Clementis
    3. Clementis Romani Itinerarium ad Iacobum fratrem Domini.
    4. Itinerarium Sancti Clementis de factis et dictis B. Petri Apostoli.
    5. Acta Petri Apostoli.
    6. Circuitus Petri.
    7. Periodus Petri.
    8. Itinerarium Clementis.
    9. Historia Clementis.
     10. Chronica Clementis.
    11. Gesta Clementis.
    12. Liber Clementis.
    13. Libri Clementis.
    14. De uera disputatione Petri Apostoli contra falsitatem Simonis magi.
    15. De disputatione Petri cum Simone mago. Titulum Disputationis uel Dialogi Petri cum Apione quem Henricus ualesius et Cotelerius huic operi indiderunt, Grabius expungit. Nomen Itinerarii, seu, quod idem est, Circuitus, et Periodi, frequentius operi adhesit ob historiam itineris, quod Petrus Hierosolymis Antiochiam suscepisse credebatur, pretergressus Cesarea, Dora, Ptolemaide, Tyro, Sidone, Beryto, Tripoli, Orthosiade, Antarado, et Laodicea. Holstenio tamen in notis Mss. ad Catalogum Bellarmini uisum est, Itinerarium a Recognitionibus differre, neque esse earundem compendium; uolumen intelligens Parisiis editum cum latina uersione Ioachimi Perionii. Sed  uossius lib. II. de Historicis Grecis cap. IX. pene in fine, opus non admodum antiquum hoc esse, preter dictionem, multis argumentis conuinci animaduertit. Luculentius hoc patebit, si Barthius adeatur, illud examinans in Aduersariis lib. XXXII. cap. XIu. et lib. XXXuII. cap. XXIII. Libri inscriptio sic loquitur: Clementis Romani episcopi de rebus gestis, peregrinationibus, atque concionibus Sancti Petri, Epitome ad Iacobum Hierosolymitanum Episcopum Parisiis apud Hadrianum Turnebum. 1555. in 4o. Cotelerius, qui ad septem Mss. codices regios istud opus collatum uulgauit, pag. 749. post Recognitiones et Homilias, nichil aliud esse deprehendit, quam puram Epitomen, non tamen ex solis Recognitionibus a Rufino editis, conflatam, sed etiam ex Homiliis et epistola Clementis ad Iacobum. Item ex eiusdem martyrio et narratione Ephremi episcopi Chersonesi, que ibidem subiungitur. Hoc ipsum, quod ex parte Baronius uiderat A. D. 102. §. 22. Cotelerius locis ad oram indicatis, sedulo adstruit, ratus, ab iis contextum opus, qui doctrine ac pietatis  sue esse duxerunt, ea, que in libris iam dictis  superuacua, falsa, et periculosa uidebantur, uel tollere, uel mutare aut corrigere. Itaque is liber non unius Recognitionum uoluminis Epitomen se prodit: quod Perionius, et uossius ad solam Rufini uersionem respicientes, existimarunt; sed aliarum etiam farraginum, eiusdem tamen commatis, iure compaginem dixeris, qualem Cotelerius ter factam didicit ex codicibus Mss. bibliothece Regis Galliarum.


uI. Ceterum libri Recognitionum alium plane a S. Clemente, post Petrum tertio uel quarto Romane Ecclesie pontifice, architectum habuerunt. Ad eius etatem quod attinet, eum ante Origenem floruisse, in comperto est. Origenes enim qui sub Elagabalo florere cepit, primus omnium testimonia ex illo, tanquam scriptore iam noto, et Clementis nomine quidem distincto, semel atque iterum promit in tomo III.  Commentariorum ad cap. I. uers. 14. Geneseos: qui licet ferme uniuersi interciderint, locus tamen Origenis ex Recognitionum libro X. cap. X. etiamnum superest in Philocalia cap. XXII. Alius quoque legitur in Commentariis ad caput XXuI. uers. 6. Matthei, perinde ex Recognitionum libro uII. cap. XXXuIII. deductus. Quamobrem Clementini operis artifex, Origene iunior dici non potest, sed paullo senior, quod nimirum ad tempus scriptionis pertinet. Ante Origenem, seu mauis tertium Christi Domini seculum, nemo unquam Recognitiones laudauit, nemo Clementinorum mentionem fecit. Libri auctorem tertio demum Christi seculo uixisse, duo produnt. Unum quod ex Bardesanis Syri Dialogo de Fato contra Abidam Astrologum, laciniam bene longam suffuratus, suam fecerit, fortasse quod non facile id agnitum iri putaret, quum Bardesane non Grece, sed Chaldaice scripsisset, Alterum quod de ciuitate Romana, uniuerso orbi donata, non obscure loquatur. Atqui Bardesanes sub M. Aurelio Augusto floruit circa A. D. 171. cui Dialogum  suum nuncupauit. Caracalla uero circa A. D. 215. gentes Romano imperio subiectas, propriisque antea legibus usas, in Urbis rerum domine iura, constitutione edita, primus omnium transire iussit. Ne res in dubium uenire possit, iam per singula ibimus. Eusebius in Preparatione Euangelica lib. uI. cap. X. Bardesanis Dialogi partem Grece translatam nobis seruauit, que in Recognitionibus Clementinis, secundum Cotelerii diuisionem, a capite XIX. ad caput XXIX. latine exstat. Ioh. Ernestus Grabius in Spicilegio tom. I. pag. 290. Clementinam Rufini uersionem et Grecum Bardesanis contextum, quem non aliunde suntum, sed proprio ingenio ab se confectum, auctor Bardesanes affirmat, e regione dispositum, ita inter se comparauit, ut quilibet statim agnoscat, quatenus conueniat uterque, uel discrepet. uarias item notulas subiecit, quibus potissimum demonstratur, Clementinorum artificem nonnulla immutasse, alicubi paraphrasten egisse, quedam minus recte accepisse, alia omisisse,  alia denique interpolasse, ut nimirum que ex Bardesane suppilauerat, ipse narrationibus suis consentanea redderet. Quod prorsus rem conficit, Clementinum scilicet auctorem ex Bardesane, tanquam hoc iuniorem, non Bardesanem ex eo, sua mutuatum, locus est lib. IX. Recognitionum cap. XXuII. ex quo euidenter discimus, hoc idem opus ante editam ab Imp. Antonino Caracalla Constitutionem, cuius meminit Ulpianus in lege XuII. D. de Statu hominum, concinnari nullo modo potuisse. Locum ipsum recitabo, cui etiam Bardesanis uerba e regione coniungam, ut Bardesanem quodammodo cum ipso Recognitionum auctore committens, clarius patefaciam, quid hic posterior, tanquam a Clemente Romano dictum, Bardesanis uerbis de suo addiderit, quid immutauerit.



I. Clemens libro IX. Recognitionum cap. XXuII.

Certe quod in promptu est noscere quanti Imperatores, gentium, quas uicerunt, leges et instituta mutarunt? Quod euidenter a Romanis factum docetur, qui tamen OMNEM pene ORBEM, omnesque nationes propriis PRIMO et uariis legibus institutisque uiuentes, in ROMANORUM IUS et CIuILIA SCITA uerterunt.



II. Bardesanes in Dialogo de Fato apud Eusebium  lib. uI. Preparationis Euangelice cap. X.

, , .

Quicumque Reges aut Imperatores, subactis gentibus, mutarunt positas ante se leges et proprias induxerunt.

Iam ex collatione utriusque Scriptoris perspectum redditur, Bardesanem generatim locutum, nullam ante se legem particularem ab Augustis editam respexisse,  eoque minus Caracalle Constitutionem. uerba insuper modo adducta Bardesanem eadem Constitutione antiquiorem omnino produnt: atque hoc ipsum in caussa fuit, cur eadem Bardesanis uerba a posterioris etatis homine Pseudo Clemente suppilata interpolarentur. Hic enim Antonianam Constitutionem omni ambage seposita ita ob oculos ponit, ut suas ipse Recognitiones non ante, sed post Constitutionem a Caracalla uulgatam, procusas, plane nobis exhibeat. Certa quippe sunt et manifesta, que in uerbis proxime allatis testimonia leguntur, totum scilicet qua patuit orbem Romanum, gentesque Romano Imperio subiectas, uariis antea legibus usas, tandem iubente Caracalla, omnes in Romanorum ius transiisse. Quare Pseudo-Clemens hec, que adeo luculenter scripsit, ante Caracallam scribere non potuit. Huius, quam dixi, Constitutionem, duabus Exercitationibus, Orbis Romani titulo editis, egregie illustrauit Ezechiel Spanhemius, etatem Pseudo Clementis ex uerbis a me depromtis  subodoratus pag. 248. et 579. Ex his perspicimus quantopere fallantur qui Clementini Scriptoris etatem seculo secundo prefinire uoluerunt. Horum agmen ducit Blondellus in prolegomenis ad Pseudo-Isidorum pag. 59. inque censura epistole I. Clementis pag. 28. Blondelli sententie, ut uidetur, accessit Cotelerius in suo de Libris Recognitionum Iudicio pag. 484. et demum etiam Grabius tom. I. Spicilegii pag. 277. 279. Cunctis tamen ad hanc eamdem sententiam preiuerat Sixtus Senensis in libro II Bibliothece.

uII. Sed cum Henrico Dodwello nobis etiam res est, Bardesanem Caracalla iuniorem faciente. Dodwellus enim Dissert. Iu. in Ireneum §. 35. pag. 360. et Dissert. uI. §. 11. pag. 443. ueterum testimoniis, qui Bardesunem sub Marco floruisse tradunt, insuper habitis. Elagabalo parem facit, qui ex gente Antoninorum ortus, iuxta ac Aurelius, Marci prenomen habuit. Grabius tom. 1. Spicilegii pag. 317. se  hanc sententiam amplexurum promisit, et priorem emendaturum. Sed eum promissis stetisse non uideo. Que ab antiquis de Bardesane tradita sunt, accurate digessit Baronius A. D. 175. §. 16. Marci Antonini senioris equalem omnes plane constituunt, de hoc certe ab antiquioribus, et presertim ab ipsis eius commentationibus edocti. Ii sunt Eusebius Hist. Ecclesiast. lib. Iu. cap. XXIX. et in Chronico, Olympiade 237. anno Christi Domini 173. qui ere uulgari A. 171. respondet: quo quidem anno Eusebius ualentini heresim, a Bardesane palam seminari ceptam tradit, quum tamen contra Marcionis errorem ante scripsisset, quod preter Epiphanium Heresi LuI. et Theodoritum lib. I. Hereticarum fabularum cap. XXII, docemur ab Augustino cap. XXXu. de Heresibus. Annus, quem dixi, Eusebianus 173. M. Aurelii Augustini annum 11. refert. His plane consonat Theodoritus, qui tom. Iu. Operum editionis Sirmondi pag. 208. Bardesanem M. ueri Cesaris temporibus floruisse dicit. Hoc Epiphanius etiam  comprobat Heresi LuI. §. 1. testatus, Bardesanem post excessum Abgari Edesse dynaste Antonini ueri euum attigisse. Hieronymus in Catalogo cap. XXXIII. ait, eum ualentini heresim, quam primo sectatus fuerat, postea confutasse, nouamque statuisse: et librum de Fato M. Antonino tradidisse. Tillemontius, qui res Bardesanis fuse persequitur tom. II. pag. 454. post Henricum ualesium in notis ad Eusebium, eo propendet, ut hunc Antoninum, non Augustum, sed ex Bardesanis amicis, in Dialogo colloquentibus, unum existimet. Atqui Augustus omnino dicendus, qui Mesopotamia et Edessa, Bardesanis patria, potitus est. Neque enim Syrorum fuit Antonini nomen, neque Dialogus uni ex amicis in eo colloquentibus nuncupari debuit. At neque in caussa quidquam esse potuit, quominus librum Syriacum Antonino, Augustorum doctissimo, inscriberet, ut ingerit Tillemontius. Scilicet Aurelio deerant qui  eum Grece conuerterent. His adde ex Epiphanio, Bardesanem ab Aurelio tanti factum, ut eum in suam superstitionem per Apollonium trahere conatus fuerit. Ergo quem alii Antoninum, Hieronymus, qui Bardesanis librum, Grece conuersum, legit, M. Antoninum recte appellauit, cui nuncupatum dixit. Marci enim prenomine etiam solo, Aurelium seniorem apud ueteres Scriptores precipue denotari, ostendit Spanhemius tom. II. Dissert. X. pag. 32. Adiiciamus et aliud pro Bardesanis etate, cui non parum inest momenti contra Dodwellum. Bardesanes apud Eusebium de Preparat. Euangel. lib. Iu. cap. X. hec habet: : NUDIUS TERTIUS Romani Arabia potiti, Barbarorum leges mutarunt. Traianus Augustus Arabiam primo subegit, ex Dione lib. LXuIII. pag. 777. unde antiquarii in eius nummis legi norunt ARAB. ADQUIS. uide Spanhemium tom. I. Dissert. IX. pag. 185. Sed et sub M. Aurelio rursus bello subactam, constat ex Dione  lib. LXXI. pag. 812. quod A. D. 170. illigandum censet Tillemontius in Historia Imperatorum tom. II. pag. 366. Bardesanes tamen ineunte seculo III. sub Elagabalo inepte dixisset, Arabiam nudius tertius a Romanis subactam, quam initio seculi II. Traianus, uel M. Aurelius tunc primum subegisset. Bene uero de utroque id dicere potuit ipse sub Marco uiuens. Alia huius generis possem afferre. Sed hec plus satis euincunt, Bardesanem sub M. Aurelio Antonino seniore claruisse, adeoque illum nullo modo Recognitionum Clementinarum auctore iuniorem, multoque minus earundem auctorem, dici posse: quod tamen Caueus cogitauit. Preter Grecos, Epiphanium, aliosque ueteres Patres, etiam Chronici Edesseni a u. C. Iosepho Simonio Assemano nuper editi auctor, in Bibliotheca Orientali tom. I. pag. 389. Bardesanem retulit ad tempora M. Aurelii. Photius cod. CCXXIII. dum Theodori, Tarsi Episcopi, libros uIII. contra Fatum recenset, ait, eum cap. I. et L.  simul dum Fati opinionem conuellit, etiam Bardesanis sententiam refellere; nam etsi animam quidem a Fato, et a natalicia notatione, que dicitur, liberam dimittit, arbitrii libertatem illi conseruando; corpus tamen, et quecunque corpus spectant, Fato gubernanda subiecit. He nimirum sunt ueterum errorum sordes, quas, teste Eusebio, Rufini lib. Iu. cap. XXX. Bardesanes ex integro non deposuit, dum ualentinianos deseruit; ac propterea Hieronymus de eo tradit, quamuis ualentinianos quos primum sectatus fuerat, confutasset, tamen nouam heresim condidisse. De hac Ernestus Salomon Cyprianus in notis ad Hieronymi Catalogum hec habet: uellem dixisset quenam fuerint noue illius hereseos capita. Paullo post, Augustinum carpere non ueretur, quod Bardesani errores tribuerit de Fato, quum tamen contra Fatum scripserit. Ita quidem certe, quod ad liberum hominis arbitrium attinet; sed corpus tamen, et quecumque corpus spectant, Fato gubernanda subiecit, teste Theodoro Tarsensi. uerba Augustini de Bardesane  hec sunt cap. XXXu de Heresibus: Non per omnia in ualentini heresim lapsus est  addens de suo, ut Fato adscriberet conuersationes hominum. Sed hec postrema, addens etc. non exstare in Mss. codicibus, monent curatores noue editionis, que tamen explicant superiora. Hec de Bardesane paullo fusius disserere compulit eius plagiarius Pseudo-Clemens, Recognitionum artifex, quandoquidem cum plagiariis latere se putantibus, non raro nobis res est. Dodwellus compactas censet Recognitiones inter A. D. 218. et 231. uerius dixisset inter A. D. 211. et 217. etenim A. D. 211. solus imperare cepit Caracalla, noue, quam dixi, Constitutionis auctor, in Recognitionum libris laudate. Mox eodem A. D. 217. Caracalla occidit. His repellitur maximus Petri Allixii lapsus in Diatriba de Anno et mense natali Domini pag. 8. aientis, Pseudo-Clementem uixisse non diu ante Sulpicium, ante quem  tamen 200. annos uixit. Origenes primus Recognitionum preco, Caracalle iram fugiens, Alexandria in Palestinam primo secessit. Bis autem illuc eum conuolasse animaduertit Huetius in Origenianis libro I. cap. II. §. 6. pag. 10. Prius Origenis iter in Palestinam, ubi Cesaree pedem fixit, sanctoque Alexandro Hierosolymorum Episcopo innotuit, ab Huetio illigatur A. D. 215. Ibi tantus ei honor habitus est, ut nondum sacris initiato ministerium deferretur uerbi Dei publice in Ecclesia explanandi coram episcopis. Ex hoc itinere, post cesum Caracallam A. D. 217. Origenes Hierosolymis Alexandriam redux, secum Recognitiones tulisse dicendus est, unde ipse illarum sententias suis Commentariis admiscuit, quorum octo priores tomos in Genesim Eusebius lib. uI. Hist. cap. XIX. ex tomo eorum nono ostendit, Alexandrie fuisse conscriptos, et quidem post Origenis iter illud primum in Palestinam. Recognitiones uero in Palestina concinnatas, cum Blondello facile credimus; quandoquidem in illis Thronus Hierosolymitane  Ecclesie supra ceteros extollitur. Hoc non parum iuuat, quod easdem ex Palestina in Italiam Rufinus quoque primus aduexerit. Ceterum operi, ex argumento uox Recognitionum adhesit. Recognitio enim, siue agnitio, ex Aristotele in Arte petica, oritur, quum homines olim inter se coniunctissimi, tandem multos post casus in tragediis et comediis se mutuo nec opinato agnoscunt. Ita plane in hac Pseudo-Clementis commentatione Faustiniano Mattidie, ac filiis, Clementi, Fausto, et Faustino contingit. Itaque cum inscriptione formam etiam operis peticam accepisse, uero perquam simile fit, Dodwello pag. 444. Dissertationum in Ireneum. Genuinum et primarium Recognitionum artificeni, doctrina quidem ac uarietate rerum et copia abundare non diffitemur; philosophum tamen se prodere, nemo non uidet. At Catholicum certe, quamuis philologum magis, quam theologum. Ob uiri famam, iudicium Io. Pici Mirandulani de eo adferam, doctrinam  continere Apostolicam. Hoc debemus Iacobo Fabro Stapulensi in epistola ad Iacobum Ramirum, pontificem Catinensem, prime sue editioni Clementinarum Recognitionum preposita. Quicumque tamen is auctor fuerit, quandoquidem sub larua latere maluit, critico iudicio parum instructus uidetur, maximeque diuersum se prodit a Clemente, uiro Apostolico, a cuius manu prodiit admiranda illa epistola nomine Ecclesie Romane ad Corinthios. Id plurimis ab hinc seculis, uti dixi, obseruauerat Epiphanius. Librorum analysi pertexenda supersedemus, quum id prestiterit Nolanus Nurrius in Apparatu ad Bibliothecam Patrum tom. I. dissert. IX. pag. 211.

uIII. Sed Gelasius pontifex in Decreto genuino, ex ueterrimo codice uaticano, olim a me edito, hanc censuram de Recognitionibus, a Rufino conuersis, pronunciauit: Itinerarium, nomine Petri Apostoli, quod appellatur Sancti Clementis, apocryphum. Nullus hic, ut in ceteris editionibus, librorum numerus explicatur, quia is pen lebat ex arbitrio librariorum.  Gelasius, Sancti Clementis opus quidem appellari, non esse, dixit, eique publicam lectionem et canonicam auctoritatem uocabulo apocryphi abiudicauit. Gelasium in Concilio Romano LXX. Episcoporum sic definientem, Clementinas Recognitiones a Rufino translatas, sub nomine Itinerarii indicasse, haud dubitandum. Non ideo tamen priuata auctoritas apud plurimos Ecclesie Latine scriptores illis defuit. De Grecis non loquor. De Rufini uersione Latina agens Sanctus Isidorus Hispalensis episcopus, ex ea testimonium adduxit cap. XuII. et XXXI. de Natura rerum, et lib. III. Originum cap. L. Locum apud Sanctum Aldhelmum in libro de Laudibus uirginitatis, supra attuli. Beda in Hexemeron ad capita I. uI. uII. uIII. Geneseos, in Acta Apostolorum cap. u, §. 34. Retractatione ad eundem locum, et cap. III. de Ratione temporum, Recognitionibus utitur ex lib. I. cap. XXXI. §. 23. Item Agobardus de Iudaicis  superstitionibus cap. XuI. Freculfus in Chronicis tom. II. lib. II. cap. X. cumque his Hincmarus de Diuortio Lotharii et Tetberge cap. IX. Honorius etiam de Luminaribus Ecclesie cap. Xu. Ad hec Cesarius monachus ex lib. uIII. cap. XXIX. §. 70. locum suppilatum transtulit in Dialogos suos, Responsione CXL. At Humbertus Cardinalis Episcopus Silue Candide, et S. R. E. apocrisiarius Constantinopoli in Responsione ad Nicetam Pectoratum post tomum XI. Annalium Baronii pag. 798. editionis Coloniensis, aduersarium redarguit, quod Clementis, idest Petri, Itinerarii, licet apocryphi, testimonia pro Sabbati ieiunio, adduxisset, codice Greco tamen, non Rufini Latino, fortasse usus. Hos Libros, quanquam apocryphos, idest publice auctoritatis expertes, quum sint maxime antiquitatis, non parum fructus idcirco adferre posse, cum Nurrio sentimus. Nam Christiane Religionis Apologia sunt, et gentilium fabule, cultusque ethnici, Fatique adsertorum errores, in ea refutantur. Neque inutile opus iis esse  poterit, qui philosophorum opiniones, gentium mores, consuetudines, allegoricasque fabularum explicationes scire uoluerint. Nec sane facile esset plurima Latinorum loca intelligere, si his Recognitionibus careremus. Hoc etiam fatetur auctor prefationis ad nouam Cotelerii editionem, qui alias de more suo non pauca perperam dicit.

IX. Grabius in Spicilegio tom. I. pag. 290. ex codice Bodleiano breue fragmentum depromsit, libro X. Recognitionum adnectendum, in reliquis editionibus desideratum. De his Recognitionibus, a Rufino uulgatis, iuniorum etiam post ueterum iudicia, proferamus. Omnium ferme ordinum Scriptores Clementi Romano easdem abiudicant. Primo ex Cardinalium Senatu Baronius, prudentia et grauitate admirandus. A. D. 34. §. 280. et 291. A. D. 41. §. 10. A. D. 44. §. 36. A. D. 51. §. 53. A. D. 102. §. 22.

Baronium subsequitur Bellarminus in Catalogo, et libro II. de Romano Pontifice cap. II.

 Ex ordine episcoporum Carolus Bouius Ostunensis Antistes in prefatione ad Constitutiones Apostolicas.

Ex Ordine Predicatorum Franciscus uictoria tom. II. Relatione XII. de arte magica §. 35.

Ex presbyteris Societatis Iesu Benedictus Pererius in Genesim lib. II. Quest. I. pag. 40. editionis I. Romane. Io. Lorinus in Acta Apostolorum cap. XIX. §. 9. Nicolaus Serarius tom. I. opusculorum de Apostolis §. 1. pag. 27. editionis Moguntine 1611. Antonius Posseuinus in Apparatu.

Ex Academia Louaniensi Io. Driedo tom. I. de Ecclesie Dogmatibus, parte u. lib. Iu. cap. u. fol. 235. secunde editionis Louanii 1572.

Ex Academia Parisiensi Natalis Beda contra Iacobum Fabrum, proposit. 103.

At Cotelerii uerba non preteribo, totius commentationis argumenta complexi in prefatione sue editionis, ubi uocat syntagma, theologicis, historicis, philosophicis, et astrologicis rebus refertum. Accedat  etiam Barthius, qui in Aduersariis lib. XLu. cap. u. libros ait, antiquos esse, et bonarum rerum plenos. Eosdem sepenumero illustrat, et acri etiam censura perstringit, uetus fragmentum appellans, et Latine conuersum, quum nondum genus dicendi barbarismis admodum inquinatum esset, nec mistam olim Gothorum aut talium illuuiem oleat, etsi suis etiam neuis non careat. Rem concludit, bonorum monitorum gratia se talia libenter perlegere: Tam, inquit, de ueritate eorum securi, quam si Appuleium, aut Apollonium aliquem, uel Philostratum uolueremus. Recte quidem ita censet Barthius de ueritate historica, si hanc interdum spectes. Non ita de dogmate, de quo aliter Lambertus Gruterus, postea dicendus, sic statuit: Nusquam non in hoc libro defenditur liberum hominis arbitrium, baptismi et Eucaristie uis, necessitas, ac dignitas. Preterea Trinitas personarum unius Dei, prouidentiaque adstruuntur. Docetur item non  contemnenda esse miracula ad martyrum sepulcra edita. Sed sunt hic tamen loci quidam, ueluti neui, quos pium lectorem uel caute legere, uel suspectos habere oportet. Nequis fallatur, eiusmodi hec sunt numeris notata suis locis, ut quis obseruare possit. Hi neui, a Grutero explicati, sex numero sunt, qui apud ipsum uideri possunt. Postremo loco adiungamus Hugonis Grotii de his libris iudicium ex tom. III. Operum pag. 488. Recognitionum qui dicuntur libri, eatenus apud me ualent, quatenus aliorum dictis congruunt. Ceteroquin probo Cardinalis Baronii de iis iudicium, qui ex Epiphanio, Rufino, aliisque, dicit, illis libris plurima fuisse assuta, et inter ea omnes illas fabulas de iis, que Cesaree fecisse dicitur Petrus contra Simonem.

X. Iam tandem ad uarias Clementini Operis editiones ueniamus. Iacobus Faber Stapulensis primus omnium eas, a Rufino conuersas, inque libros et capita distinctas, typis uulgauit in uolumine sic prenotato.

     Paradisus Heraclidis.
    Epistola Clementis.
    Recognitiones Petri Apostoli.
    Complementum epistole Clementis.
    Epistola Anacleti.
    Parisiis ex officina Bellouisiana impensis Io. Parui 1504. in fol. paruo.


Hanc perraram Fabri editionem post duos et uiginti annos ignorauit Sichardus, uetustissimorum librorum uenator, ut de se predicat in epistola ad Bernardum Clesium episcopum Tridentinum, ac postmodum Cardinalem. Huic enim Sichardus ex duobus Mss. codicibus, Basileensi et Sconaugiensi, idem opus cum quibusdam aliis ab se erutum, et breuibus scholiis alicubi instructum nuncupauit. At uossius etiam, et Fabricius editionem Fabri ignorauerunt. Ille enim lib. II. cap. IX. de Historicis Grecis, alter uero in Bibliotheca tom. u. pag. 36. primam omnium Sichardinam appellauerunt. Huius inscriptionem  subiicio.

Diui Clementis Recognitionum libri X. ad Iacobum fratrem Domini Rufino Torano Aquileiense interprete, cui accessit non penitenda epistolarum pars uetustissimorum episcoporum hactenus non uisa, eorum qui ab hinc annis MCC. Romane Ecclesie prefuerunt. Basilee per Io. Bebelium 1526. in folio.

Decennio serius hec editio Sichardi, primorum quatuor Ecclesie Conciliorum decretis aucta, iterum prodiit Basilee apud Bebelium A. D. 1536. in folio. Hanc, que tertia est, Barthius pro prima accepit lib. XLu. cap. u. in fine. uossius iudicii defectum Sichardo imputat, quod pro genuino Clemente habuerit. Hoc tamen etati potius, iudicio critico parum assuete, adscribendum. Etenim non unus Sichardus, sed ante eum Stapulensis, et postmodum Perionius, Lambertus Gruterus, aliique non pauci, uiri cetera docti, pro Genuino Clemente habuerunt. Duo in Sichardo non ferenda censemus. Primum, quod Recognitiones ab Eusebio suppilatas tradiderit. Alterum  multo grauius  quod Gelasii et 70. episcoporum de Clemente iudicium reprehendere non sit ueritus. Eum tamen Decreti Gelasiani uulgata lectio fefellit, ubi Clementinum Itinerarium in capita et libros distinguitur, secus ac mss. codicum ueritas comprobat. Quanquam sane capitum diuisionem non ita esse insolentem, ut putauit Sichardus, prima Fabri editio demonstrat. Hunc lapidem offensionis genuinus et uetustissimus Gelasius a me editus, iam sustulit, de scripta solum, non de librorum, et eo minus de capitum numero sententiam ferens. Relique Clementinorum Operum editiones a Sichardina manarunt, ut Coloniensis ex officina Melchioris Nouesiani 1547. in 8o. et Parisiensis apud Audenum Paruum, alias apud Michelem Sonnium, et Sebastianum Niuellium 1568. in 8o., que eadem est, mutato solum operis titulo. Sed nemo in Rufinianis Clementis Recognitionibus  maiorem operam impendit, quam Lambertus Gruterus, Maximiliani II. Imp. a sacris concionibus. Uniuersa enim, que sub nomine Clementino circumferuntur, ipse in unum congessit, prefationibus, argumentis, notis, et monitis ornata uulgauit. Operis titulum, etsi equo longiorem, audire non pigeat, quandoquidem Historicum literarium non dedecet minutiora hec persequi, deque librorum etiam inscriptionibus agere.

Clementina, hoc est B. Clementis Romani, Diuorum Petri et Pauli Principum Apostolorum discipuli, et in Rom. Sede Successoris Pontificis, Sapientissimi philosophi, martyrisque fortissimi opera, que quidem in hunc usque diem a uariis auctoribus collecta, conuersa, emendataque latine exstant, omnia cum noua prefatione de ueris falsisque B. Clementis scriptis, postremaque eorundem fideli emendatione, ac diligenti argumentorum difficiliumque locorum explanatione D. Lamberti Gruteri uenradii ad Reuerendissimum et Illustrissimum  Principem D. Danielem Sancte Sedis Moguntine Archiepiscopum, Sacri Romani Imperii Principem Electorem, Germanieque Archicancellarium. Colonie Agrippine apud Io. Birckmannum 1569. in folio.

Hec editio, nonnullis resectis, postmodum transiit in Bibliothecam Patrum editionis Lugdunensis tom. II, pag. 376. Sed omnium plane industriam et diligentiam uicit Io. Baptista Cotelerius, de ecclesiastica antiquitate preclare meritus, qui Clementis pseudepigrapha omnia a Rufino translata, cum aliis nonnullis iterum publica luce donauit uolumine inscripto: Sanctorum Patrum, qui temporibus Apostolicis floruerunt, opera, uersionibus, notis, et indicibus illustrata. Lutecie apud Petrum Le-Petit 1672. in folio. Collectio hec prestantissima, nouis subinde lucubrationibus aucta, prodiit Amstelodami sub nomine Antuerpie, Huguetanorum sumtibus A. D. 1698. tomis duobus in folio, cum subiectis ipsi Patrum contextui in singulis paginis Cotelerii et aliorum notis, ut facilius et commodius lectoribus presto  essent, quum antea seorsum prostarent. Sed qui editioni prefuit Io. Clericus epistolam nuncupatoriam, et prefationem, ubi Cotelerius suorum operum lectoribus rationem exponit, consulto omittens, utranque editionem, huiusmodi scripta uersantibus, ex parte necessariam reddidit. In hac secunda editione tom. I. pag. 487. exstant Recognitionum Sancti Clementis ad Iacobum fratrem Domini libri x. a Rufino, Torano, Aquileiense presbytero, e Greco in Latinum uersi cum eiusdem interpretis prefatione ad Gaudentium episcopum. Cotelerius totum opus ad sex egregios codices accuratissime exegit, uariantes lectiones adtexuit, notisque breuibus, sed bone frugis, Clementem ubi opus fuit, passim illustrauit, libris in capita post Fabrum, quanquam diuersa ratione, distinctis. Codices mss. quibus est usus, in prefatione prioris huius editionis enumerantur.

    1. Sorbonicus.
    2. Thuanus.
    3. Regius.
     4. Petri Candelerii.
    5. Carmelitarum excalceatorum.


Nurrius in sua dissertatione de his libris pag. 224. alium Colbertinum adducit. Palatinum quoque peruetustum seruant plutei uaticani num. 147. Faber in margine prefationis Rufini ad Gaudentium, ubi de ingenito genitoque Deo agitur, hec uerba adnotauit: pars illa de ingenito, genitoque Deo, cognoscitur, ab Eunomio, aut ab aliis, qui Eunomii sequebantur errorem, uitiata, ut et epistola Paulli ad Corinthios a Marcione corrupta fuerat. Merito igitur illud Eunomii interpretandum non fuit, ut neque Marcion in Paulo. Istud Scholion in ceteris editionibus, et in hac ipsa Cotelerii, desideratur, etiamsi in Coloniensi anni 1547. que Sichardinam fideliter exprimit, Scholion persimile ad oram legeretur: Corrupta hec fuisse suspicor ab Eunomio, quemadmodum epistola Pauli ad Corinthios a Marcione. uossius idem Scholion  adducit ex prima, ut ait, editione Sichardi, in qua non legitur quidem certe. Hec tamen, que in Clemente suo, ut ab hereticis corrupta, pretermisit Rufinus, relique eius uersioni inserta reperit Cotelerius in tribus codicibus, Candeleriano, Sorbonico, et Thuano, suntque decem capita, inter primum et duodecimum clausa, de quibus ait: nescio quis igitur quod a Rufino pretermissum fuerat, sibi sumsit, ut interpretaretur. Hoc adsumentum prodit, ni fallor, uersionem Rufini antiquitus ad Greca exemplaria recognitam et collatam. In omnibus uero exemplaribus Rufinus Toranus legitur, non Tyrannius Rufinus. Nam librarii pro Tyrannio, Rufini prenomine, Tyrannum legentes, et postea rem truculentam metuentes, ex Tyranno Toranum facere, ac Rufino instar cognominis postponere maluerunt: quod deinde ingenia eruditorum sic torsit, ut non defuerit, qui a Tora, Sabinorum urbe excisa, deductam appellationem putauerit, ut dixi lib. Iu. cap. 1. §. 2. quanquam  Rufini patrium nomen Aquileiense, ab eadem appellatione longe diuersum, post Toranum ibidem subsequeretur. Hoc loco pauca alia adnotabo. Iohannes Albertus Fabricius in suo codice Apocryphorum noui Testamenti, Hamburgi edito A. D. 1703. pag. 413. et 439 in spuriam Historiam, Abdie, alias Melitoni attributam, quam Wolfangus Lazius ex codice Ms. Cenobii Ossiacensis in Carinthia primus edendam curauit Basilee apud Iohan. Oporinum A D. 1551. in folio, multa ad uerbum transfusa ex Rufini contextu Recognitionum Clementinarum legi obseruauit. Geuerhardus Elemenhorstius in notis ad Arnobium editionis Lugduni Batauorum apud Iohannem Maire A. D. 1651. in-4o. ad librum Iu. a pag. 15. ad pag. 152. ex eodem Rufini contextu multa in rem suam ad Arnobii sermonem illustrandum adducit.

Nunc ad epistolam, Recognitionum libris subiectam, deueniamus. Rome ex edibus Populi Romani A. D. 1591, prodierunt epistole Summorum Pontificum, tribus tomis distincte, in quorum primo ante  omnes alias exstat que dicitur Clementina ad Iacobum fratrem Domini, Rufino interprete. Huic pag. 7. adnectitur spuria appendix cum epigraphe ad oram: Compendiolum fidei Christiane. Labbeus, qui tom. I. Conciliorum pag. 89. illam inseruit, de additamento ita scribit: hic desinit epistola in quibusdam codicibus. Cetera sunt uice appendicis addita circa annum 800. ut uidetur. Idem ferme ait Mabillonius in Analectis tomo I. pag. 142. Petrus Crabbe, assumento coniunctam epistolam, inseruerat tomo I. Conciliorum pag. 14. edit. Colonie apud Petrum Quentel A. D. 1538. At Sichardus in prima sua editione anni 1526. quarte ex epistolis Clementis, appendicem ita inscriptam subiecerat: Compendium fidei. Que in altera eius editione anni 1536. ipsi epistole coniungitur. Gruterus quoque, Sichardum sequutus, coniunxit post Constitutiones Apostolicas pag. 345. quam tamen Faber ante disiunxerat. Theodorus Bibliander libro inscripto Christiana et catholica doctrina, Basilee per Iacobum Parcum 1550. in-8o. pag. 221. eandem epistolam,  Rufino interprete, inseruit, sed ablata appendice. Ea tamen sine nomine interpretis, et sine appendice dudum inserta fuerat pagine 7. alterius libri, sic prenotati: Epistole aliquot illustres, graues, et erudite. extra Bibliorum canonem licet, Apostolice tamen et pie, Auguste uindelicorum per Alexandrum Weyssenhorn 1529. in-8o. Primam inter epistolas Pseudo-Isidori temere statuit, qui eam uirulentis notis de more configit, Blondellus. Quanti eam fecerit. Franciscus Turrianus, inde constat, quod lib. II. cap. III. et XIII. pro Canonibus Apostolicis et epistolis decretalibus contra Magdeburgenses, Colonie apud Geruinum Calenium A. D. 1573. in 4o. eam et pro uera tueatur, et la ine uersioni roborande, ex codice uaticano Grecum eius contextum non semel aduocet. At enim libro Iu. cap. XXIu. Rufinum uersionis auctorem esse, quum careat prologo, non admittit. Quis uero ignorat, Rufinum longioribus tantum Grecorum scriptis,  ab se translatis, non breui ac simplici epistole, ex Gennadii sententia, prologos dare debuisse? Epistole antiquitatem adstruit testimonium Rufini, ab se olim interpretatam atque editam adseuerantis in prefatione ad Gaudentium; Recognitionibus non premissam, quia, tempore posterior est, nempe Recognitionibus a Clemente, ut putabatur, antea conscriptis. Istud Rufini consilium Cotelerius sequutus, eam et ipse Operi Clementino postposuit, licet codici Carmelitico insertam inter prefationem, et Recognitiones reperisset. Ita sane etiam codices, quibus usus fuit Stapulensis, insertam habuerunt, et Photius quoque cod. CXIII. aperte ait, in exemplaribus Grecis eam libris Recognitionum preponi solitam. Postponitur tamen in codice Palatino sine spuria appendice. Epistole ipsi additur in collectionibus uaticanis Isidori cod. DCXXIX. fol. 127. et cod. DCXXX. fol. 6. Quin ergo Clementis epistola ad Iacobum, quam Rufinus latinam fecit, ea sit pura puta, que omnium manibus teritur, iure ambigi nequit, nec sane dubitat  Bellarminus lib. II. de Romano Pontifice cap. XIu. post initium. Ipsemet Blondellus hoc idem satis euincit, quamuis sue secte uirus censure immisceat. Cotelerius quum post Recognitiones eandem epistolam Grece et Latine, sine ullo additamento, edidisset, mox Rufini interpretationem subiecit, ad ueteres editiones et codices Mss. de more collatam, et in capita XX. distinctam, quorum duodeuicesimum citari obseruauit in Concilio I. uasensi, A. D. 442. celebrato canone uI. apud Labbeum tomo III. pag. 1458. in Capitularibus Francorum tom. II. pag. 1127. inque Concilio Metensi canone XII. apud Labbeum tom. IX. pag. 416. Citatur quoque a Nicolao I. Pontifice epist. XLIX. a Iohanne uIII. epistola CCXXXXIu. et a Gregorio uII. lib. uIII. epist. XXI. Ad eius epigraphen tanto ante allusit Sidonius lib. uI. epist. I. eandemque Bibliothecarius in Clemente laudauit, Antiquissima esse creditur perinde ac sunt libri Recognitionum. At Clementi ante Blondellum, quinque insignes  S. R. E. Cardinales abiudicauerant, Turrecremata in summa Ecclesie lib. II. cap. CI. Cusanus in Concordantia catholica lib. III. cap. II Baronius A. D. 69. §. 43. Bellarminus in Catalogo, et Peronius in iterato Responso ad Regem Britanie cap. XXXI. pag. 159. Ex antiquioribus idem sanxerant Petrus Comestor in Historia Actuum Apostolorum cap. CI. ac postea Marsilius Patauinus in Defensorio pacis, Parte II. cap. XXuII. et Gobelinus Persona in Cosmodromio Aetate uI. cap. uIII. De epist. III. Clementina, cuius interpretatio Rufino etiam tribuitur, nichil dicam, quum liqueat, eam ad Isidori merces ex toto spectare. Nondum Clementem dimitto, quin Patricii Iunii, et Dodwelli errores pandam. Is in fine sue prefationis ad auream Clementis epistolam ad Corinthios pag. 131. editionis Coteleriane, sibi ex quodam Lobiensi catalogo blanditus fuit, eiusdem epistole uersionem latinam, ab Hieronymo factam, alicubi delitescere. Sed Cotelerius spem Iunii pertenuem aut nulla esse postea cognouit, suspicatus, librarios ex uersione epistole  Clementine ad Iacobum nomen Rufini inuisum erasisse, ut eam Hieronymiano honestarent. Hoc alibi pariter factum narrauimus. De Rufino etiam dictum obseruo a Dodwello in additamentis ad Pearsonii opuscula Parte I. cap. uI. §. 21. pag. 214. Clementem ab eo primum martyris titulo fuisse ornatum. Hinc Dodwellus martyrii laureolam Clementi auferre conatur. Sed frustra conaris, nec auferes quidem certe, Dodwelle. In uetustissimo enim Codice Sacramentorum, quem summa doctrina, et pietate uenerabilis Cardinalis Iosephus Maria Thomasius publici iuris fecit, Beati Clementis Sacerdotis et MARTYRIS natalitia celebrantur lib. II. §. 65. pag. 176. Huius autem codicis preces et orandi formulas, Constantino Magno antiquiores cum Io. Morino statuit huiusmodi rerum longe intelligentissimus, et in iis diiudicandis facile princeps Thomasius. Aetate Rufini Zosimus Pontifex epist. III. ad Africanos, tanquam de re alias notissima  loquens, ait, Clementem Christi Fidem, quam a Petro didicerat, et docuerat suo martyrio consecrasse. Alia huius generis uide apud Tillemontium tom. II. pag. 563. ubi Rufinum primigeniam Ecclesie Romane traditionem, a Clementis euo et martyrio uere deductam, sequntum animaduertit, dum elogio martyris eum decorauerit in libello de Adulteratione librorum Origenis.



CAPUT XI.

I. Rufinus Chromatio Aquileiensium antistiti obsecuturus, Historiam Eusebii Latinam facit, librisque duobus auget. II. Quid in Eusebianis prestiterit. quid in suis, a Dupino perperam reprehensis. III. Rufini Historia a Gallis maximi facta: item ab Anglis et Africanis Patribus. Iu. A Grecis similiter. u. Greci duos eiusdem libros Grece conuertentes, suos faciunt. uI. Concilium Nicenum II. eorundem testimonio utitur. uII. Latine uersionis Eusebiane historie per Rufinum prestantia ostenditur. uIII. Gelasii censura  explicatur. XI. uarie editiones recensentur.

I. Ad omnium, que Rufinus ediderit, celeberrimum opus progrediamur. De Historia ecclesiastica loquor, ab Eusebio Grece scripta, quam, 60 annos post eius mortem, Rufinus ab se translatam, et libris duobus auctam cum Latinis communicauit, iubente Chromatio nostrorum Aquileiensium antistite, cui suam interpretationem, premisso de morte prologo, nuncupauit. uiri docti Rufini literarium laborem coniiciunt in A. D. 400. quo Alaricus Gothorum rex, superatis Alpibus Iuliis, Italiam primum inuasit; quasi Rufinus Chromatium alloquens hoc idem testetur, ubi id operis sibi a sanctissimo uiro iniunctum ait, tempore, quo disruptis Italie claustris, Alarico duce Gothorum, se pestifer morbus infudit, et agros, armenta, uiros longe lateque uastauit. Alaricus tamen non semel tantum, sed iterum et tertium Italiam populabundus intrauit. A. D. 400. 402. et 408. Sed Rufinum loqui de prima eius irruptione, que apud Prosperum et Cassiodorum primo  consulatui Stiliconis, et proinde A. D. 400. illigatur, ambigi nequit. Si enim de alia irruptione Alarici loqui uoluisset, eam utique, ne cum prima confunderetur, explicatius indicasset. Rufini uerba idipsum confirmant: TEMPORE, quo disruptis Italie claustris. Hec unicam quidem ab Alarico irruptionem, Rufino scribente factam, ob oculos ponunt. Quod argumentum fortius eo est, quo Tillemontius utitur tom. XII. nota LXXIX. Rufinum scilicet neque in prologo, neque in Historia, loquentem de Theodosio Magno, quicquam tangere, quo a iuniore illum distinguat, qui natus initio Aprilis A. D. 401. et subinde 11. die Ianuarii A. D. 402. declaratus Augustus, Arcadio patri octennis successit die 1 Maii A. D. 408. adeo ut Rufinus Historiam suam intra biennium, Tillemontio iudice, absolutam ediderit. Certe edidit ante A. D. 402. quo Alaricus secundo in Italiam aduenit. Nunquid uero timeri poterat, ne iampridem mortui Imperatoris egregia facinora, tunc recens nato infantulo homonymo adscriberentur, nisi historicus disertis  uerbis unum ab altero distinguens, erroris occasionem auferret? Paullo rectius sic disseremus. Chromatius, cui Rufinus Historiam inscribit, diem obiit A. D. 506. ut alibi dictum. Ergo Rufinus, qui post A. D. 400. in suam lucubrationem condensam incubuit, eam ante A. D. 407. utique absoluit. Immo ante A. D. 402. quo secunda Alarici irruptio facta est. Nec sane Rufinus statim a prima irruptione, sed aliquo post tempore animum ad scribendum adpulit POST dirupta Italie claustra, ut etiam Pearsonius obseruat in uindiciis Ignatianis parte I. cap. uI. pag. 88. postquam scilicet pestifer morbus, a Gothorum exercitu in uenetiam nostram allatus, florentissimam, et primo barbarorum furori obuiam regionem uastasset: quod non ictu oculi, sed temporis spacio fieri oportuit. Quare Chromatius optimi pastoris officio fungens, ut noue lectionis blando ueluti pharmaco, suorum, et nostratium, qui tantis malis supererant, preterite calamitatis memoriam leniret, Historiam  Eusebii e Greco in Latinum sermonem a Rufino transferendam curauit: quod a presbytero, in aliis etiam occupato, cito fieri non potuit. Rem aptioribus uerbis, quam iis ipsis, que in hoc explicando Rufinus adhibuit, me declarare posse non credo: Peritorum dicunt esse medicorum, ubi imminere urbibus uel regionibus generales uiderint morbos, prouidere aliquod medicamenti uel poculi genus, quo premuniti homines ab imminenti defendantur exitio: quod tu, uenerande pater CHROMATI, medicine exequens genus TEMPORE QUO, DIRUPTIS Italie claustris ab Alarico duce Gothorum, se pestifer morbus INFUDIT, et agros, armenta, uiros longe lateque uASTAuIT, populis, tibi a Deo commissis, feralis exitii aliquod remedium querens, per quod egre mentes ab ingruentis mali cogitatione subtracte, melioribus occupate studiis tenerentur, iniungis mihi, ut Ecclesiasticam Historiam, quam uir eruditissimus Eusebius Cesariensis Greco sermone conscripsit, in Latinum uertam: cuius lectione animus audientium uinctus, dum notitiam rerum gestarum auidius petit, OBLIuIONEM  quodammodo malorum, que generentur, acciperet: a quo ego opere quum excusare meuellem, ut pote inferior et impar, et qui in tam multis annis usum Latini sermonis amiserim, consideraui quod non absque aliquo Apostolice institutionis ordine nobis ita preciperes. Pergit Rufinus tam modeste, quam pie tenuitatem suam, operi transferendo imparem, precipientis auctoritate excusare. Librum X. omissis que uidebantur superflua, cum libro IX. ab se coniunctum ingenue fatetur, quoniam perparum habebat in rebus gestis, per reliqua omnia in episcoporum panegyricis tractatibus, nichil ad scientiam rerum conferentibus. Libros X. atque etiam XI. totos se conscripsisse ait, partim ex maiorum traditionibus, partim ex his, que nostra memoria comprehenderat. Ceterum omne opus  res in Ecclesia gestas ab Saluatoris adscensione, et deinceps, continere subiungit. Suos uero Libellos duos ab Constantino et Ariane heresis incunabulis ad A. D. 395. quo diem obiit Theodosius Magnus, pertingere affirmat,  seque hos, ut Chromatii quoque, patris religiosi, preceptis obtemperaret, partim ex maiorum literis, partim ex sua memoria breuiter addidisse. Falsus ergo est Radulphus de Diceto, qui Rufinum ait, Historiam suam terminare A. D. 399. Eum uide inter Anglicane Historie scriptores antiquos, a Roberto Twysden publici iuris factos tom. I. pag. 431.

II. Rufinum in Eusebio transferendo nimia libertate usum, critici uociferantur. Sane multa abstulit, plura addidit, nonnulla mutauit. Reuelationes, Alexandro Hierosolymorum Episcopo factas, quas non satis perspicue refert Eusebius lib. uI. cap. XI. Rufinus libro eodem capite uIII. optime exponit. Libro uII. adsuit narrationem de miraculis Sancti Georgii, qua caret Eusebius. Libro IX. de suo adtexuit concionem Sancti Luciani martyris. Pauca de multis indico, quibus Rufini ope Eusebius ditescit. Ad hec in libro uI. et in uII. ordinem capitum nonnichil mutauit. Hinc uossius in libro II. de Historicis Latinis cap. XI. Eusebianam Rufini uersionem ne paraphrasin  quidem dici posse arbitratur, sed proprium opus, in quo tamen Eusebium plurimum exscripserit, multa adeo addit, multa demit, multa mutat. Rufinum in reliquis duobus Historie sue libris concinnandis, annorumque ratione digerenda, credulum fuisse, iuniores caussantur, incertosque uulgi rumores plus equo sequntum. Palmarium eiusmodi exemplum, quod proferunt, exstat lib. X. cap. XIu. ubi narrationem adtexit de pueris in littore maris ab Athanasio puero baptizatis. Hanc ex Rufino didicerunt Socrates lib. I. cap. Xu. et Sozomenus lib. II. cap. XuII. Sed de rei ueritate eruditi inter se certant. Nam Bollandiani Scriptores die 2. Maii cap. I. § 20. pag. 188. de illa ex parte ambigunt: quam tamen ut ueram ex toto propugnat Antonius Pagius A. D. 311. § 27. Contra est amicus noster insignis Bernardus de Montefalconis in uita Sancti Athanasii, que elegantem huius operum editionem precedit, atque  hanc sententiam amplectitur Tillemontius tom. uIII. nota I. At Bollandiani sodales sua rursus tueri conantur in Historia Patriarcharum Alexandrinorum tom. u. Iunii: quibus Montefalconius epistolam opposuit, Parisiis editam A. D. 1710. in qua diligenter inquirit, an uera narratio Rufini de baptizatis pueris ab Athanasio puero. Pro Rufino memorare sufficiat, hec ab illo non ex sua, sed ex aliorum fide narrari. uerba sunt lib. X. cap. XIu. ab his, qui cum ipso  uitam duxerunt ACCEPIMUS. Iis locupletiores testes, qui cum ipso Athanasio uitam duxerant, profecto audire non poterat. M. Antonius Muretus uariarum lectionum lib. XIII. cap. X. istum puerorum lusum aliis exemplis illustrat. Hec faciunt, ut neque Dupinum probare possim, qui in tom. III. Bibliothece quorundam Rufinum insimulat, que facile diluuntur.

1. Ait ab eodem tradi, Athanasium post Concilium Tyri, sexennio in cisterna latuisse. Id quidem dicit Rufinus, lib. X. cap. XuIII. sed ex relatu aliorum  dicit. Idque ex uerbo fertur, probe colligitur.

2. Caussatur, ab eodem inuerti ordinem temporum in historia Athanasii. Hoc ideo uisum Dupino, quia Rufinus plenam de Athanasio historiam non dedit, sed pauca ex plurimis delibauit, ut subsequentibus uerbis palam facit lib. I. cap. XIu. in fine: Quoniam talia ac tanta eius gesta sunt, ut magnitudo quidem rerum nichil me preterire patiatur, multitudo uero gestorum QUAMPLURIMA cogat OMITTERE, incertus estuat animus dum deliberare non ualet quid teneat, quid omittat. Et ideo PAUCA nos, ad rem pertinentia, MEMORABIMUS. Reliqua eius fama narrabit, sine dubio minora uero nunciatura. Nam nichil quod addere possit inueniet.

3. Noster male audit apud Dupinum, quasi parum faueat uiris magnis, Gregorio Nazianzeno et Basilio. Sed eum iniquo hoc crimine purgat elogium, quod utrique intexit perhonorificum lib. I. cap. IX. ne interim loquar de studio, quod Rufinus impendit in  utriusque libris Latina ciuitate donandis: quod signum est maximum, quanti eos fecerit. Sanctus Aldelmus in libro de Laudibus uirginitatis pag. 320. quam longe aberret Dupinus his uerbis comprobat: Rufinus mira uerborum urbanitate preditus, in prologo Apologetici plenius exposuit, nempe laudes Gregorii Nazianzeni.

4. Falso dici a Rufino ait, Hilarium diris deuotum, et post Concilium Mediolanense in exilium missum. Sed longum sit omnes Dupini hallucinationes refellere, an dicam referre? Falso dici a Rufino ait, que in Historia sua nunquam dixit. In opusculo quidem de adulteratione Librorum Origenis ait, librum instructionis plenissime ab Hilario Pictauensi ad emendationem eorum, qui Ariminensi perfidie subscripserunt, conscriptum, ita ab inimicis illius corruptum esse, ut cum illi postea in Concilio Episcoporum secundum ea, que in libello ipsius se corrupisse nouerant, hereticum eum cepissent uocare, ac prolatus libellus talis inuentus esset, quem ipse non agnosceret,  fecerint eum excommunicatum de concilii conuentione discedere. Hec uere scripsit Rufinus. Ad hec reclamat Hieronymus lib. II. Apologie I. Synodus, a q a excommunicatus est, in qua Urbe fuit?  Dic episcoporum uocabula. Profer sententias subscriptorum, uel diuersitatem, uel consonantiam. Doce qui eo anno Consules fuerint? Quis Imperator hanc Synodum iussit congregari? Galliene tantum episcopi fuerint, an et Italie et Hispanie? Certe ob quam caussam Synodus congregata sit? Nihil horum nominas. Quid ad hec Rufinus responderit, ob deperditam eius epistolam, ignoramus. Sed uir egregius Petrus Coustantius in uita Sancti Hilarii, quam eius operibus a se illustratis preposuit pag. 119. § 107. librum a Rufino memoratum, eum intelligi putat, quo Hilarius Historiam Ariminensis ac Seleuciensis Synodorum complexus fuerat, cuius fragmenta exstant pag. 1279. Cumque  Rufinus auditu tantum accepisset, Hilarium ab Auxentio heretico hereticum uocitatum, et conuentu habito, ex urbe Mediolano egredi iussum, facile sibi animo finxit, ob libri illius, quem dolo malo falsatum audierat, deprauationem, ab hereticis factam, libri auctorem Hilarium, non solum e ciuitate, sed e conuentu etiam expulsum. In opusculo ergo de Adulteratione librorum Origenis id scripsit Rufinus, non in Historia, quam nondum condiderat. In hac uero lib. XI. cap. XXX. et XXXI. de Hilario narrat que nemo improbat. Non ea certe, que Dupinus decoctor comminiscitur: cuius permagnam indiligentiam satis mirari non possum.

III. Rufinus ergo toti occidenti primeuos historie ecclesiastice fontes, antea ignoratos, uel parum notos, maximo omnium plausu reserauit; unde Latini maiores nostri, Christianorum gesta perdiscere, et Gallicani presertim Episcopi Nicenas definitiones mutuari potuerunt, quas Rufinus abbreuiatas in canones XXII. diuiserat lib. X. cap. uI. Iacobus Sirmondus  in rimandis Ecclesiastice historie penetralibus opido sagax, id primus olfecit in notis ad Concilium II. Arelatense apud Labbeum tom. Iu. Conciliorum pag. 1813. Hinc Niceni canones, ex Rufino petiti, in Codicem antique Ecclesie Gallicane migrarunt. De hoc agit Quesnellus in Dissertatione Leonina XuI. cap. Xu. Sed homo inuidus Sirmondum prime obseruationis laude fraudat, que huic uni debetur. Res ipsa perspicue proditur ex Concilio II. Arelatensi, duobus et quadraginta annis post editam Rufini Historiam congregato A. D. 444. apud Labbeum tom. Iu. pag. 1012. Proditur ex canonum etiam excerptis, que epistole Iohannis II. Pontificis ad Cesarium Arelatensem ob examen causse Contumeliosi Reiensis Episcopi, subiecta leguntur ad A. D. 535. Ibi enim apud Labbeum pag. 1756. premittitur canon Concilii Niceni, uerbum de uerbo ex Rufino descriptus, a quo undecimus numeratur. Canon I. Concilii II. Arelatensis exprimit  Canonem II. Nicenum, uti est apud Rufinum. Canon Arelatensis uII. ex primo Niceno Rufini desumtus est. Canon X. respicit Rufini Canones XII. et XIII. Canon Xu. ex Canone altero Rufini deriuatur. Canon XuI. Nicenum Canonem XXI. uersionis Rufini fideliter exhibet. Quare palam est, Arelatenses Patres, sua decreta condentes, Nicenos canones ipsis Rufini uerbis in codice suo descriptos habuisse, quorum notitia quemadmodum ante Rufinum apud Gallicanas Ecclesias obscura habebatur, ita postmodum auide hausta est eorumdem canonum uersio, a nostro data in suo Eusebiane Historie supplemento. Magno enim in pretio fuit Rufinus doctissimis et sanctissimis uiris uniuersi Occidentis, si unum Hieronymum eumque quodam tempore excipiamus; maxime uero apud Gallos. Hoc a Sirmondo alibi etiam notatum, obseruo; nimirum ad Sidonium, qui annos quinquaginta post Rufini obitum Latinas eius uersiones summopere commendauit lib. II. Epist. IX. Post Sidonium Gregorius Turronensis antistes, in Historia  Francorum lib. IX. cap. Xu. Rufini Historiam Eusebii interpretationi coniunctim sub Eusebii nomine laudans, Arius, inquit, quem proiecisse in secessum exta, Historiographus narrauit Eusebius, immo Rufinus lib. X. cap. XIu. Accedat postremo loco Hincmari Remensis Archiepiscopi de Rufini Historia testimonium, sane perhonorificum. Is enim tom. II. Operum pag. 463. hec habet: Decimus Historie Ecclesiastice liber Rufini, qui in Catalogo Apostolice Sedis inter recipiendos libros describitur. Ordo rerum, et regionum uicinitas facit, ut ex gente Anglorum huc aduocem Sanctum Aldhelmum, et uenerabilem Bedam. Is in libro de Laudibus uirginitatis pag. 328. ex decimo Rufini libro auctoritatem arcessit; hic uero de Temporum ratione cap. XXuIII. totum locum Eusebianum ex Rufini lib. uII. cap. XXuIII. describit. Si ex Anglia in Africam traiicimus, Rufini Historiam ab eius amico Augustino Hipponensi laudari  audiemus. In libro de cura gerenda pro mortuis cap. uI. Legimus, inquit, in Ecclesiastica Historia, quam Grece scripsit Eusebius, et in latinam linguam uertit Rufinus, martyrum corpora in Gallia canibus exposita. In libro de heresibus cap. LXXXIII. eaudem iterum laudat: Quum Eusebii Historiam scrutatus essem, cui Rufinus a se in linguam latinam translate subsequentium etiam temporum duos libros addidit, non inueni aliquam heresim, quam non legerim apud istos Iouinianistas. Post Hipponensem, uictor, uitensis Episcopus, in Historia persecutionis uandalice, quam scripsit A. D. 487. lib. u. cap. XuIII. de Rufini Historia magnifice loquitur. Argumento enim quod uersabat, se imparem eousque fatetur, ut illi explicando uix sufficeret Tullius, Sallustius, Eusebius, aut eius translator, Grece facundie, latinisque floribus Rufinus ornatus. Etiam uigilius, Tapsensis Episcopus, qui floruit ad A. D. 560. Rufinum ad manus habuit, eoque, non tamen speciatim ab se nominato, usus est. Totum enim caput I. libri uI. contra  Arianos ex Rufiniana Historia et rerum sensu, et ipsis ferme uerbis deduxit. De morte Constantini Magni uigilius sic loquitur: Denique dum eius caussa  ab Episcopis diutius retractatur, idem Constantinus Imperator in suburbano quodam, cui Nicomedie nomen est, finali ordinato iudicio, tricesimo primo Imperii sui anno diem clausit extremum. Rufinus lib. IX. cap. XI. rem ipsam his uerbis narrauerat: Interea dum hec apud Alexandriam frustra agitantur, uenerabilis Augustus Constantinus in suburbana uilla Nicomedie tricesimo et primo Imperii sui anno diem functus est. uigilius suburbanam uillam, cuius nomem Rufinus omisit, Nicomediam putauit: quam tamen Hieronymus in Chronico, Olympiadis 279. anno 2. Christi Domini Eusebiano 338. Ancyronem, siue Achyronem  dictam prodit.

Iu. At neque uni Latini, sed ipsi etiam Greci duos Rufini libros, Eusebio additos, magni fecerunt. Rem ob oculos ponit, quod ipsi suos reddiderint; unde  Cyrillus Alexandrinus, ac Gelasius Cyzicenus, et quod maius est, etiam Concilium II. Nicenum iisdem Rufini libris, Grece conuersis, sua comprobauerunt. Ut rei ueritas constet, singulis nonnichil immorari necesse est. De Cyrillo Alexandrino postmodum loquar. Cyzicenus, qui florebat A. D. 476. sepe suas narrationes Rufini auctoritate confirmat, ducemque initio Operis sibi constituit. Petrus Daniel Huetius in Dialogo de Claris Interpretibus pag. 135. edit. 1. animaduertit, hunc Gelasium e duobus Rufini libris non pauca in suos de Nicena synodo transtulisse, et non tam interpretatum, quam mutuatum res, ad institutum suum facientes. Photius autem quum tradidisset, Gelasium Cesareensem in Palestina Episcopum, a Cyziceno diuersum, hortatu Cyrilli auunculi sui, Hierosolymorum Episcopi, Eusebianam Historiam persequutum, mox Cyrillum ipsum Grecum Rufiniane Historie interpretem facere uidetur. Do uerba Photii ex codice LXXXIX. alibi autem legendo, hoc quidem comperi, Cyrillum ipsum cum hoc  Gelasio, Rufini Romani Historiam in Grecum uertisse sermonem, non uero propriam suam aliquam condidisse. Addit Photius, si id uerum est, quod comperit, hunc Gelasium Cesareensem uetustiorem esse Gelasio Cyziceno, cuius Historiam Concilii Niceni ex Rufino pariter expressam superius retulerat cod. LXXXuIII. Nec Photius silentio preterit, ab hoc Gelasio Cyziceno, prioris Gelasii et Rufini dicta laudari. Quare non unum, sed tres Gelasios Cesaree in Palestina episcopos Photius enumerat, quos inquit, discernere nequeas. Primus Gelasius fuit sororis Cyrilli filius, quem auunculus Euzoio, Acacii successori, Cesareensem in Palestina episcopum suffecit. Adi Epiphanium Heresi LXXIII. §. 37. et Hieronymum in Catalogo cap. CXXX. Secundus Gelasius scripsit contra Anomeos apud Photium cod. CII. Tertius Gelasius est Cyzicenus. At Gelasium, Cyrilli sororis filium, Cyrillumque ipsum Rufiniane  Historie interpretes facere, nugari est. Nam Cyrillus extinctus est A. D. 384. die 18. Martii, ex Antonio Augustino Toutteeo ad Cyrillum pag. 85. Gelasius uero obiit. A. D. 394. cui in Sede Cesareensi Iohannes successit A. D. 395. quando certe Rufinus nondum ex Palestina in Italiam transfretauerat; ubi postmodum Historiam suam condidit. Tillemontius tom. uIII. Not. uIII. ad Cyrillum Hierosolymitanum, Photio innixus, Gelasii huius Historiam aliam facit ab Historia Rufini, quamuis Eusebii Historiam se augere profiteatur. Sed non leui errore irretitur uir ceteroqui accuratus. Photius enim ibidem loquitur de Historia Gelasii Cyziceni, quam superiori codice recensuerat, non de alia Historia Gelasii, qui  Rufini Eusebianum supplementum Grece reddiderit. uerba Photii codice LXXXuIII. hec sunt: Et hic certe Gelasius  diserta quoque dicendi forma ab illo  discrepat; quanquam uterque longe est eo Gelasio, qui aduersus Anomeos scripsit, inferior. De Cyziceno hec scripserat: ipsa  porro dictio ad humilem uilemque stilum plus equo uergere animaduertetur. uide Fabricium in Bibl. Greca tom. uIII. pag. 370. Photius similiter scripsit cod. Xu. ut nullum sit dubium, quin comparationem fecerit inter Gelasium Cyzicenum, quatenus Historie Nicene Synodi conditorem, prioremque illum Gelasium, Rufini interpretem, ab se creditum; non uero inter duos Gelasios, in eodem argumento uersatos, alterum, qui Historiam Eusebianum auxerit, alterum eiusdem Historie interpretem. Cyzicenus lib. I. cap. uII. de Actis Nicene Synodi citat Gelasium, et Rufinum, hunc, ut primarium auctorem, illum, ut interpretem: quod in Photii oculos etiam incurrit.

u. Huetius in Dialogo pag. 131. Romane lingue dignitati hoc tribuit, quod Greca conuersio Gelasii, infra Latinum exemplar habita uel seriem temporum ferre non potuerit, uel in Bibliothecarum puluere cum tineis luctetur. Apud Latinos quidem non abnuo;  secus uero apud Grecos. Nam in Catalogo Grecorum codicum Bibliothece Constantinopolitane apud Lambecium tom. I. pag. 149. extare dicitur Rufini presbyteri magne Ecclesie Historia ecclesiastica. Preterea in Bibliotheca Iuris canonici ueteris Christophori Iustelli tom. I. pag. 405. exstat epistola Cyrilli Alexandrini, ad Synodum Africanam, scripta A. D. 419. ad quam Cyrillus mittit exemplar Nicene Synodi: Quod, inquit, et in Ecclesiastica Historia, requirentes, inuenietis, Iustellus in notis pag. 443. Rufini Historiam a Cyrillo heic designari nos monet, quippe que apud Grecos eque ac Latinos tunc esset maxime peruulgata, decennio scilicet ab Rufini obitu. At, queso te, lector, hic parum siste. Nam Cyrillum Alexandrinum, Theophili fratris filium et successorem, qui primus Grecorum, Rufini Historiam, ut omnibus notam, laudauit; non uero alium, eiusdem interpretem fuisse arbitror: quem Photius homonymia deceptus, nec obseruato ordine temporum, cum Cyrillo Hierosolymitano confuderit. Photii errorem  nuper uidit etiam Toutteeus Dissert. II. ad Cyrillum cap. I. §. 5. pag. 95. Cyrilli uerba, ecclesiasticam historiam non solum Grecis, sed Latinis, scilicet Africanis, ad quos tunc scribebat, maxime notam, antonomastice indicant. Hec fuit Rufiniana, Grece et Latine conscripta; preter hanc nulla. Henricus Dodwellus Socratem Rufini uersione Greca usum animaduertit in libro de Iure Laicorum cap. Iu. pag. 278. Theodoritum Petauius in Diatriba de potestate consecrandi cap. III pag. 83. Nec sane aliunde, quam ex Rufino, historiam Frumentii uterque haurire potuit, dum eam unus et primus omnium Rufinus literis consignauerat lib. X. cap. IX. ab Aedesio Tyri presbytero sibi narratam, unde ceteri Scriptores eam didicerunt, quamque Dodwellus egregie tuetur. Socrates quidem lib. I. cap. XII. in fine, de Sancto Spiridione, Cypri Episcopo agens, Rufini historiam laudat, sed Latine uidetur innuere se eam legisse,  nisi Grecam legerit; quod uerisimilius puto, illamque designet, quam Rufinus Latine scripsit. En Socratis uerba: Atque hec ego tum a multis Cypriis auditu accepi, tum in syntagmate Rufini cuiusdam presbyteri, Romana lingua conscripto, posita inueni. Ex quo quidem libro tum hec ipsa tum alia, que paullo post dicentur, collegi. Rufinum iterum laudat cap. Xu. in fine: Hec de Athanasio Rufinus in libris suis commemorauit. cap. XIX. in fine: Hec Rufinus ab Aedesio, qui et ipse Tyri presbyter postmodum factus est, se accepisse narrat. Hanc Frumenti Historiam ex Rufino, quem tamen haud nominat, sumsit etiam Sozomenus lib. II. cap. XXIu. et Theodoritus lib. I. cap. XXIII. Ex Rufino, ut multa alia, transiit in Menologium Grecorum, in Martyrologium Usuardinum Greueni et Molani, et postea in ipsas tabulas Ecclesie Romane die 27. Octob. Socrates libro eodem cap. XXI. prope finem rursus laudat Rufinum: Hec Rufinus se a Bacurio didicisse scribit. Socrates et Sozomenus Historias suas perduxerunt ad A. D. 439. quo florebant  Theodoritus suam scripsit A. D. 450. Idem Socrates initio libri II. Rufinum pariter citat, qui Romanorum lingua ecclesiasticam historiam composuit. uerum in temporum notatione aberrare ait in quibusdam, ad Athanasium pertinentibus, et plurima pretermittere: de quibus, uti diximus, ipsemet Rufinus lectorem monuerat, queque critici plus equo exaggerant, interque hos ualesius in uita Socratis, et Fabricius tom. uI. pag. 119. Postmodum Socrates meliora documenta nactus, librum I. et II. posterioribus curis ex toto dictauit: at retentis nichilominus iis, in quibus Rufinus a ueritate minime aberrauit. Post hos, Rufini historiam Grece scriptam, laudauit Theophanes in Chronographia pag. 19.

uI. Sed Rufino maximus honor accedit, quod Concilium II. Nicenum Actione I. apud Labbeum tom. uII. pag. 79. de episcopis, ab heresi ad catholicam fidem redeuntibus, et statim recipiendis, agens, testimonium adduxerit ex ecclesiastica Historia Rufini presbyteri  Rome, quod est in lib. X. cap. XXuIII. Ne discedam ab Ecclesia Latina, hec semper et Rufinum et eius Historiam plurimi fecit, quam tantum non publica lectione dignam declarauit. Eius enim Martyrologia Rufini libris creuerunt, et presertim uenerabile illud et perantiquum, a Hieronymiano diuersum, quod olim Ecclesie Romane proprium, paruumque appellatum, una cum Adoniano publica luce donauit Heribertus Rosweydus. Hoc idem martyrologium multis in locis ex Rufino conflatum ostenderat Henricus ualesius in Dissertatione, quam Eusebio, ab se preclare illustrato subiecit. Neque id diffitetur u. C. Io. Baptista Sollerius, eiusdem Martyrologii Romani parui strenuus uindex, in prefatione ad Usuardum pag. 34. §. 86. ubi contra ualesium et Rome illud confectum circa A. D. 770 et Aquileiam a Romano Pontifice missum, ut nostrates ritui Romano se conformarent, et a Sancto Adone uiennensi Rauenne ante A. D. 860. exscriptum egregie demonstrat. Quid speciatim huius Martyrologii auctor, quid  Ado, quid Usuardus, cuius Martyrologium Ecclesia Romana postmodum adoptauit, ex Rufino desumserint, idem Sollerius, aliique Hagiologi abunde indicarunt, ut iam actum agere non sit opus. Pro Rufino hoc tantum addo, neuos, qui eius Historie tribuuntur, plerosque a multitudine exemplarium fluxisse, nimirum ex pretio, in quo eadem historia habita est. Quare cum maioribus nostris grates Rufino, quod Ecclesie Latine primus omnium Christiane historie fontes reserauerit, non iniurie rependende, ut cum aliis recentioribus fecisse uideo Guillelmum Caue in Historia literaria A. D. 390. ubi, de Rufino disceptans, in multis errat, et precipue dum sublesta fide uersionem Eusebii, ab illo adornatam appellat, proptereaquod multa contraxerit, multa addiderit, multa pretermiserit. Sed quum Rufinus hec non ut Grammatista uni litere adherens, sententias potius, quam uerba secutus, additis et decurtatis non paucis, et  monito lectore se prestitisse ingenue fateatur in prologo ad Chromatium. cur hec eadem in crimen subleste fidei a Scriptore Anglo uertuntur? Periniquum est quoque de Rufino iudicium Huetii in Dialogo de Claris interpretibus pag. 151. Postquam enim plurima, que Latinam a Rufino conuersionem adepta sunt, et postremo loco, Eusebii Historiam, enumerasset, asperrimis uerbis et tanti uiri grauitate minime dignis, sic in nostrum preclare de Ecclesia Latina deque suis ipsis Gallis precipue meritum seuiit: Ad insaniam usque ineptiuit, et extra modum profusissima uerbiloquentia processit. Corruptissimis ad hec usus est codicibus, et iudicio caruit critico quo falsa a ueris discerneret. Huetius Rufino profusissimam uerbiloquentiam adscribit. Sed non ita censuit Gallorum eruditissimus, ut Mamertus Claudianus et ipse Gallus, uocat Sidonium, cuius lib. Iu. epist. III. est illud ut Orosius affluit, ut Rufinus STRINGITUR, ut Eusebius narrat. Hoc de Rufino propterea dictum adnotat Io. Sauaro, quod ecclesiasticam perstrinxit Historiam.  Sed alio id trahit Gaufredus Canonicus regularis epist. XLuIII. apud Martenium in Thesauro tom. I. pag. 549. ubi hec scribit ad Iohannem Abbatem: Ut Rufinus STRIGITIS. Sane immerito profusissima uerbiloquentia illi imputatur, qui breuitati adeo studuit, ut decem libros in nouem contraxerit. Nos Huetio, cui admodum iuueni hec exciderunt, opponemus Henricum ualesium, in eodem stadio Rufini emulum, qui in sua egregia Eusebii editione licet presbyteri nostri uersionem alicubi non amplectatur ex more nouorum interpretum, qui, ut suas translationes extollant, ueteres deprimunt; tamen passim Rufini uersione suam confirmat; non raro ait, Eusebiano contextui eam commentarii uicem prestare. In summa ualesius de Rufino longe aliter ac Huetius sentit, de quo in prefatione ita scribit: Rufinus, quamuis sensum potius Eusebii sequatur, quam uerba, tersus est tamen, nec legentibus iniucundus: ac uel eo nomine plurimum laudandus, quod ecclesiasticum. Historiam  primus Latine linque hominibus dedit, cuius uersione ad nostram usque etatem usa est occidentalis Ecclesia. Immo uirum insignem post editos Ecclesie Grece Historicos, de Latine etiam Ecclesie Historicis edendis atque illustrandis, Rufino que in primis, meditatum, nos docet Hadrianus ualesius in uita Henrici fratris seorsim edita Lipsie A. D. 1680 et postmodum cum Eusebio Francofurti ad secundas ualesii curas impresso A. D. 1695. apud Balthassarem Christophorum Wustium pro Henrico Wetstenio bibliopola Amstelodamensi. En uerba Hadriani, de Henrico fratre loquentis: Sacre Historie Grecis auctoribus Latinos, Sulpicium Seuerum, Turanium  Rufinum, Cassiodori Senatoris historiam tripartitam, Liberatum Diaconum, nonnullosque alios cum priscis membranis collatos, et opera sua emendatos, commentariisque expositos adiungere constituerat, si ei diutius uiuere contigisset. Utinam contigisset! Haberet enim a suis Ecclesia Latina, unde Grece usquequaque non inuideret, presertim tanti uiri accedentibus commentariis.  Optandum, ut alius publico bono hoc prestet, quod ualesius prestare non potuit.

uII. De his, que occasione Canonis uI Niceni, a Rufino relati lib. X. cap. uI. uiri docti ultro citroque disseruerunt, ne a proposito diuertar, alibi agam. Quod uero de Eusebiane translationis prestantia, ad Greci auctoris genium explicandum aptissima, ualesius adnotauit, hoc idem alii quoque adnotarunt. Inde obscuris primigenii contextus uerbis persepe lux data, uereque lectioni natiua integritas restituta. In eo etiam Romane lingue formulas, ab ingruente barbarie nondum tactas, periti, huiusmodi elegantiarum aucupes obseruarunt; unde factum, ut Ianus Gebhardus, infra laudandus, Rufinum stilo terso, et facundia in narrationibus perspicua, Historiam Eusebii prosequutum pronumtiauerit. Ne ualesiana exempla percenseamus, quorum ob maximam copiam, non est animus numerum inire: Scaliger, alias et ipse  Rufino parum equus, unum et alterum subministrabit. Itaque Scaliger in Animaduersionibus ad Chronicon Eusebii num. 2084. uerba eius Greca in fine libri II. Historie ecclesiastice, non aliunde, quam ex Rufini translatione restituit, et Christophorsoni uersionem redarguit: quod facit etiam num. 2086. locum libri III. cap. uII. examinans. At postea num. 2203, ad alium locum libri u. cap. XXI. editionis Rufini, hunc perinde ac Hieronymum carpit, quasi uterque Grecum sensum de Apollonio male perceperit. Tunc hec addit: Neque dubito, Hieronymum, quum illam scriberet  non Grecum Eusebii exemplar, sed Rufini interpretationem Latinam in manibus habuisse. Itane, uir magne, Hieronymus, qui A. D. 392. Catalogum suum concinnauit, Rufini interpretationem Latinam post A. D. 400. conscriptam in manibus habuit? Pearsonius in uindiciis Ignatianis parte I. cap. uI. pag. 293. edit. II. hunc lapsum in Scaligero pariter, et in ualesio ad Eusebium lib. u. cap. XX. ante me castigauit. Mitto inscitiam Rhenani,  qui in sua epistola Eusebio preposita, Rufini libros duos ex Tripartita desumtos, et uelut huius esse compendium, tradidit, quum tamen illorum auctores longe post Rufini obitum scripserint, a quo sua deriuarunt. De Rufino eleganter loquente, et thoracem pro clypeo, in quo imago seu protome expressa est, usurpante, rursus Scaligerum consule num. 2286. Sed Rufinum sugillat num. 2065. et 2285. Nec tamen perdifficile esset Rufinum tueri. Scaligero equior et mitior Holstenius in notis ad Acta Sanctarum Perpetue et Felicitatis uerbis Rufiniane uersionis crebro et non sine preconio utitur pag. 123, 144, 155, 167, 180, 181, inque animaduersionibus ad Martyrologium pag. 257. editionis Parisiensis. Holstenio consonant critici insignes, eximie sibi laudi tribuentes ad Rufiniane Historie contextum illustrandum haud perfunctoriam operam impendere. Hos inter excellit Ianus Gebhardus in Crepundiis, seu iuuenilibus curis, ut uocat, quas Hanouie edidit typis Wechelianis A. D.  1615. in-4o et nuper Io. Hermanus Schiminckius iterum Marpurgi edendas curauit in Syntagmate critico uariorum. In his enim Crepundiis Gebhardus sepenumero Historiam Rufinianam ad membranas Palatinas et Gruterianas castigatissimas emaculat, lib. I. cap. II. u. uI. uIII. XI. XuI. lib. II. cap. uI. uIII. lib. III. cap. uI. et XXI. Rursus id facit in Antiquis lectionibus Herbone primum impressis A. D. 1618. in-8o et a Schminckio recusis, nempe lib. cap. Iu. et XXu. Idem fausto omine prestitit Barthius in Aduersariis lib. I. cap. Iu. lib. Iu. cap. Xu. lib. XXu. cap. II. et fusius lib. XXIX. cap. XI. Etiam Thomas Reinesius in uariis lectionibus lib. I. cap. Iu. Nec tacendi Geuerhartus Elemenhorstius et Io. Sauaro, qui Arnobii et Sidonii loquendi modos cum Rufiniana Historia committentes illustrant, ille in notis ad lib. I. pag. 20. alter ad lib. I. epist. u.

uIII. Labore delassatum ferme in Rufini laudibus colligendis, hic me sistit Sanctus Gelasius Pontifex. In Decreto enim, quod condidit in Concilio Romano  septuaginta Episcoporum cap. Iu. Eusebii Historiam a Rufino conuersam apocryphis adnumerauit: Historia Eusebii Pamphili apocrypha. Miror Henricum ualesium, ingenio et eruditione prestantem, in notis ad Eusebium lib. uI. cap. XIu. genuinum huius uocis apocryphi sensum non assequutum. Aeque ac ualesius assequuti non sunt Pearsonius, Caueus, aliique, a me olim expensi in Antiquitatibus Hortanis lib. III. cap. III. § 3. unde aliqua huc transferam. Apud ueteres Patres apocrypha ea uere sunt, que canonicis opponuntur. Hinc Annalium parens Baronius A. D. 31. § 60. apocrypha esse ait quasi non hagiographa, non tamen, ut ea  ab Ecclesia omnino proscribat. Augustinus tradit lib. Xu. cap. XXIII. de Ciuitate Dei, ea denotari nomine apocryphorum, que ab auctoritate canonica diligenti examinatione remota sunt. Duplex enim erat Scriptura, canonica cuius auctor Spiritus Sanctus, et apocrypha,  cuius auctor homo solus. Illa publice in Ecclesia, hec non ita, legi poterat. Quare librum apocryphum esse, idem censetur, atque auctoritate carere, qua publice in Ecclesia, ut canonica leguntur, legi possit. Duplicis etiam generis apocrypha Gelasius enumerat, orthodoxorum, et hereticorum. Hec omnino reiiciuntur, illa canonicis opponuntur, et publica tantum, ob neuos quosdam, in Ecclesia lectione priuantur. Exstat enim Canon apud Ferrandum in Breuiario num. 238. Ut preter scripturas canonicas nichil in Ecclesia legatur. Ita quoque sentit Petrus de Marca lib. III. cap. II. § 7. de Concordia, et Petrus Franciscus Chiffletius ad uigilium Tapsensem pag. 147. Hec ostendunt, Eusebii Historiam publica tantum in Ecclesia lectione per Gelasium priuari, dum apocrypha declaratur: in quem censum ob suos neuos ueniunt Lactantius, Seuerus Sulpicius, Commodianus, Arnobius, Clemens Alexandrinus, aliique prestantissimi auctores. Immo Gelasius cap. III. quod est de opusculis recipiendis, non solum Eusebii Historiam,  sed et Chronicon a Hieronymo translatum, et auctum, propter rerum, ut ait, singularum notitiam, que ad instructionem pertinent, usquequaque renuendos, a se non dici, palam testatur. His refellitur Beati Rhenani impudentia in epistola, Eusebio Rufini prefixa, ubi Gelasium, ait, interdicere nobis uoluisse Eusebii lectione, uel ab aliquo asino adiectum eius decreto, Historiam Eusebii apocrypham, esse, uel tandem Gelasium, sibi ipsi contrarium, improbare librum alibi a se probatum. Hec Rhenanus perperam scripsit, uero sensu apocrypharum non intellecto. Libros tamen duos, quibus Eusebium Rufinus prosequitur, ab Ecclesia Romana Catalogo recipiendorum adscribi, testis est Hincmarus Remensis, a me superius adductus; unde refellitur Algerus in libro de Misericordia et iustitia cap. III. LII. apud Edmundum Martenium in Thesauro tom. u. pag. 1045. ubi quod Rufinus refert de pueris ab Athanasio puero baptizatis, propterea improbat, quod Rufini Historia  Ecclesiastica minus iudicatur authentica. Sed non ita censuit Sanctus Gregorius Magnus, qui in Regesto lib. Iu. epist. XXXI. ad Mauricium Augustum Rufini Historiam, ut authenticam, et generatim receptam his uerbis laudauit: Ecclesiastica quoque testatur Historia, quia quum pie memorie Constantino Principi, scripto oblate accusationes contra episcopos fuissent, libellos quidem accusationis accepit, et eosdem, qui accusati fuerant, episcopos conuocans, in eorum conspectu libellos, quos acceperat, incendit, etc. Locus est apud Rufinum lib. X. cap. II. quem innuit etiam Iohannes Diaconus in uita magni Pontificis cap. III. Quanta uero fuerit apud omnes huius Rufiniane Historie estimatio, manifestius adhuc reddunt plurima illius exemplaria per omnem Europam olim diffusa, quorum non pauca in uariis bibliothecis etiamnum supersunt. Ut a nostratibus incipiam, bibliotheca Ecclesie principis in municipio Sancti Danielis elegantem Rufiniane Historie codicem seruat. In tabulario Canonicorum Ciuitatis Fori-Iulii alius exstat  egregius codex membraneus in folio, complectens Historiam Rufini, et etiam uictoris episcopi Patrie uitensis de persecutione uandalica, quibus accedunt Hieronymi et Gennadii Catalogi cum Regula Sancti Pachomii. Quatuor alios in bibliothecis Patauinis exstantes recenset Iacobus Philippus Thomasinus pag. 7. 17. 45. 76. Sunt in Ecclesia episcopali, apud Canonicos regulares Sancti Iohannis in uiridario, in Cenobio Sancte Iustine, et apud Eremitas Augustinianos. Duos memorat Bernardus Montefalconius in Diario Italico pag. 377. et 392. Primum in Abbatia Florentina, alterum in Fesulana. Duos Rome pariter seruant plutei uaticani num. 1978. et 5089. Alium Bibliotheca etiam Capranicensis. ualesius in testimoniis, sue editioni pro Eusebio prefixis, laudat codicem Ecclesie Parisiensis ante 800. annos exaratum: quem, aut alium, in notis ad lib. Iu. cap. XXII. et ad lib. uIII. cap. I. et XuI. in subsidium adducit, et  uetustissimum uocat. In Catalogo codicum Mss. Anglie tom. II. pag. 21. et 25. enumerantur uigorniensis 872. et Sarisberiensis 1001. His alius adiungatur cenobii Einsidlensis, cuius indicium debeo amplissimo Archiepiscopo Ephesiorum Dominico Passioneo, Sancte Sedis Apostolice Apocrisiario apud Rempublicam Heluetiorum. Georgius Coluenerius in notis ad librum II. cap. XXII. §. 2. de Apibus pag. 33. citat suum ueterem codicem Ms. Historie Rufini, ubi legitur lib. III. cap. I. Bartholomeum Apostolum in Indiam interiorem pro citeriore iuisse, ut ibidem habet Cantipratanus pag. 244. Edmundus Martenius in Itinerario I. Parte II. pag. 208. alios Rufini codices Mss. superesse ait in Abbatia Cambronensi monachorum Cisterciensium in episcopatu Cameracensi.

IX. Iam tandem Rufini Historie editiones, typographicis formis expressas, percurramus. Prima debetur Iohanni Philippo de Lignamine Messanensi Xysti Iu. summi Pontificis Archiatrorum comiti, equestri dignitate ornato ab eo quem ipse, Pontificis commissarius  apud uellitras et uallem montium exceperat. Ferdinando Sicilie Rege, et terre citra Pharum, quo nomine Regnum alterum Apulie, Neapolitanum uulgo dictum, Ecclesia Romana appellare consueuit. Item Ioannes Philippus ex officina impressoria, quam Rome in edibus suis instruxerat, Historiam Eusebianam, a Rufino translatam, deque suo auctam, uulgandam curauit A. D. 1476. Inscriptio, que non, ut alias in prima pagina, sed post Lignaminei ad Xystum pontificem nuncupatoriam epistolam, legitur, hec est: Liber Historie Ecclesiastice Eusebii Cesariensis, quam BEATUS Rufinus presbyter de Greco in Latinum transtulit. In fine operis in forma folii adscribuntur hec uerba: Millesimo CCCCLXXuI die 15. Maii P. M. Sixti quarti anno eius quinto completum est hoc opus. In epistola Xysto Iu. Historiam nuncupans, eum laudat quod inter paucos admodum Principes Italie, ingeniis faueat, uiros literatos et doctos honoribus et premiis dignis attollat et nutriat, in quem  omnis eruditorum turba suspirat et clamat. Ait se post plurima, suo iussu typis impressa, et eidem Xysto dicata, animum conuertisse ad Historiam, et ab hac Rufiniana auspicatum. Editio paucis obuia, quam, ut uetustissimam laudat merito Ianus Gethardus: est elegans, literis tamen paullo crassioribus, et syllabis, ex seculi genio sepe contractis. Copula et uulgari numero septenario ferme respondet, quomodo in Mss. a seculo XI. interdum occurrit. uide Mabillonii rem diplomaticam pag. 423. et 429. edit. II. et Io. Michelem Heineccium in Syntagmate de sigillis pag. 219. quibus adde auctores Adnotationum ad Io. Boccatii Decameronem pag. 94. et Leonardum Saluiatum in Animaduersionibus suis de Lingua Italica tom. I. lib. III. cap. uIII. IX. X. Adstipulatur lapis Basilice Sancti Paulli in uia Ostiensi apud Margarinum pag. 19. num. 252. Charta est nitida, solida et magna, cuius margine amplo et spacioso totius contextus forma circumquaque uallatur. Typographi  iuniores, in aliis ceteroqui non paucis supra seniores illos prestantes, certe hanc splendidam et magnificam imprimendi formam dedidicerunt, uel assequi nolunt. Huius editionis singulis capitula prefiguntur, que alii titulos uocant, ex quibus lectores quid in libris tractetur, uno quasi intuitu agnoscunt. Hoc ab Eusebio ipso, non ab alio, factum obseruat ualesius in notis ad caput I. Rufinumque in suo exemplari eadem reperisse: idque apparere ex Mss. Rufini codicibus, quorum unum, ut iam dixi, ante 700. annos descriptum penes se habuit. Hec ostendunt Lignamineum quoque suam editionem ex uetusto codice expressisse. De huiusmodi titulis egi lib. III. §. 5. Primam hanc Eusebii Rufiniani editionem, per Lignamineum curatam, tanti omnes fecerunt, ut uix edita, statim distracta fuerit. Hoc inde fit palam, quod mox eodem anno rursus illam iterari oportuerit iisdem notis et signis, quibus prior in lucem prodierat, si unam epistolam nuncupatoriam et librum  primum excipiamus, qui nouos plane typos subiit, ut eam cum priore conferenti patebit. Secundam hanc editionem, a priori perparum diuersam, Lignamineus apparere uoluit in nomine Guillelmi de Estoutauilla episcopi Ostiensis, S. R. E. Cardinalis Rotomagensis nuncupati, quo dignum opus, predicat, ex rerum gestarum cognitione, et auctoris prestantia, et quoniam disciplinam Ecclesiasticam sapit. Cardinali, quem laudat a reparatis templis Sancti Augustini, et Sancte Marie maioris, quinque millia diuersorum auctorum uolumina in hanc usque diem  suo iussu impressa significat. Inter hec speciatim nominat opuscula Sixti Iu. de Sanguine Christi, de potentia Dei, et de futuris contingentibus. Ceteros auctores ab eodem excusos, quos ego obseruauerim, in gratiam bibliophilorum hic obiter adnotabo.

1. Iliados Homeri lib. III. Iu. u. XIII. XuIII. XIX. latino carmine expressi a Nicolao de ualle, et a Lelio patre uulgati. Rome in domo Io. Philippi de Lignamine  1474. in-4o.

2. Terentii Comedie instar prose in-4o.

3. Ioh. Philippi de Lignamine Chronicon Summorum Pontificum Imperatorumque 1474. in-4o.

4. Il Pungilingua di Domenico Caualca da uico Pisano 1472. in-folio.

In prefatione ad Mattheum Marci Abbatem Sancti Placidi, ait, se a biennio quo Rome moratur, subsequentes libros edidisse.

    Quintilianum.
    Suetonium.
    Leonem.
    Lactantium.
    Ambrosium de officiis.
    Laurentii ualle elegantiam.
    Horatii opuscula.


5. Probe cento cum opusculis Philippi Dominicani. Rome, apud Philippum de Lignamine 1481. in-4o.

6. Dell' immortalità dell' anima, dialogo di Frate  Iacopo Canfaro Domenicano. Rome, etc. 1473 in-fol.

7. Flauii Blondi Italia et Roma instaurata Rome, etc. 1474. in-fol.

8. Epistole magni Turci, edite a Laudiuio equite Hierosolymitano. Rome, etc. 1473. in 4o. Tertia Eusebii editio, pariter elegans, geminam subsequuta, que una tamen censeri potest, alium medicum, auctorem habuit, Iohannem Schallum Herosfeldensem, cuius cura et typis Mantue prodiit A. D. 1479. in folio, Romana editione ignorata. Eam Schallus dicauit Friderico Gonzage Mantue Marchioni, in fine operis hoc epigrammate adiuncto:

Transtulit Ausonias istud Rufinus ad aures
   Eusebii clarum Cesariensis opus.
Schallus Ioannes celebri Germanicus arte
   Aere premit, Mantus Principe Federico.
Quum datus est finis, referebat Iulius annos
   Mille quater centum septuaginta nouem.
Hunc eme qui docti nomen, qui limen Olympi
   Queris. Habet presens munus utrumque liber.
 Hinc celeste bonum sanctosque docebere mores,
   Et prodesse magis lectio nulla potest.

Quarta editio lucem uidit Parisiis, typis Petri Louet A. D. 1497. in 4o. Quinta editio in forma folii minoris, typis quos Gothicos uocant, et tacito nomine artificis, facta est Argentine A. D. 1514. cum Bede Historia Ecclesiastica gentis Anglorum. Hanc, ut rarissimam, et sibi non uisam memorauit Petrus Franciscus Chiffletius in notis ad Bede et Fredegarii concordiam pag. 319. apud quem Iohannes Grauius eam Bede editionem, deprauatissimam et mendosissimam uocat. Sexta editio debetur Gaufrido Boussardo, Theologo Parisiensi. Hic enim Argentinensem Eusebii editionem Bede adnexam quum immensis erroribus scatere deprehendisset, ab se recognitam denuo uulgandam curauit Parisiis in 8o, sed sine typographi nomine et temporis nota, nuncupauitque Stephano Poncherio Senatus Galliarum Presidi et  postea Parisienstum antistiti. Mox eodem typorum genere ac superior prodiit Lugduni, apud Benedictum Bonnyn A. D. 1523. et 1533. in 8o. Boussardus in prefatione ad Poncherium ait, se hanc Historiam quum iam apud bibliopolas, perinde ac non exstaret, nusquam reperiri uideret, imprimendam curasse diligentissime castigatam. Etsi enim, inquit, superioribus annis impressa fuisset  mende tamen, quibus abunde respersus erat codex, quum in notis, signis et punctis, tum in ipsis uocabulis et integris sententiis, plerosque literarum amantes iure ab eius lectione deterrere poterant, et legentes non parum offendere. Quare ipse Boussardus multis exemplaribus et archetypis, quos ex uariis bibliothecis conquisierat, eam castigauit et emendauit, quam potuit accuratissime, non sententias modo, sed singulas pene syllabas. In Rufini uersione laudat sermonis culturam, que tanta est, ut quum Greca sit Historia, mirum sit tantam in uertendo uenustatem seruasse Rufinum. Rufinus etiam Aquileiensis presbyter,  utriusque lingue peritissimus Grecum Eusebium Latinum fecit, iacentemque nostrorum auribus contradidit. Nec id modo sed et nouem illius duos posteriores addidit libros, partim ex maiorum traditionibus, partim ex his, que rerum experimento didicerat, ab se pari cultura compositos. Tot labores a Boussardo exantlatos non inconcinne laudauit Publius Faustus Andrelinus Foro-Liuiensis peta laureatus. Eius carmen adscribo.

Inclyta si queris Sanctorum gesta uirorum,
   Omnia tam cultum scripta uolumen habet.
Obsita que fuerant, magnoque oppressa ueterno,
   Boussardi poliit lima diserta mei:
Boussardi eternos digni uixisse per annos,
   Quo reliqua e turpi uindicet acta situ.
Et positum est cunctis certo caput ordine rebus,
   Ut facilis breuius semita pandat iter.
Quid non longa dies multis oblitterat annis?
   Sed nichil est, quod non sedula cura nouet.
Hanc Boussardi editionem iterum expressit Parisiis  Franciscus Regnault A. D. 1525. in-8o. Hec septime editionis loco esse potest. Octauam editionem accurauit Beatus prenomine, non merito, Rhenanus Basilee apud Ioh. Frobenium A. D. 1523. in folio. Totam libri inscriptionem adponam: Auctores Historie Ecclesiastice Eusebii Pamphili Cesariensis libri IX. Rufino interprete, Rufini presbyteri Aquileiensis libri duo, recogniti ad antiqua exemplaria Latina per Beatum Rhenanum. Item ex Theodorito episcopo Cyrensi, Sozomeno et Socrate Constantinopolitano libri XII. uersi ab Epiphanio Scholastico, adbreuiati per Cassiodorum Senatorem, unde illis Tripartite Historie uocabulum; emendati et hi multis locis, additis passim Grecis epistolis plerisque Synodorum ac Imperatorum e tomis Theodoriti, cum et Latine uersioni ex his succurratur, tum ut uelut monimenta quedam Christiane antiquitatis conseruentur, et habeat lector quod non sine fructu conferat. Rhenanus passim notulas suas margini adscripsit. Octauam hanc editionem  Frobenius A. D. 1528. in folio, abiectis Rhenani prefationibus iterauit: quod tamen minime factum in editione III. a Rhenano recognita Basilee pariter apud Frobenium A. D. 1539. in folio. Huic editioni que decima est, accessit uictor uitensis de Persecutione uandalica, et liber u. Theodoriti, conuersus a Ioachimo Camerario. Eandem expressit Galeotus a Prato Parisiis A. D. 1541. in folio. Deinde inserta fuit tomo III. Operum Eusebii Latine editorum Basilee apud Henricpetrum A. D. 1542. in folio. Ex decima Rhenani editione undecima facta est Antuerpie apud Ioh. Steelsium A. D. 1548. tom. II. in 8o. addita uita Constantini, interprete Ioh. Portesio, et Theodoriti Historia. Huic decimam tertiam subiungamus cum breuibus scholiis Iohannis Iacobi Grynei tomo II. eorumdem Eusebii Operum Basilee pariter editorum apud Henricpetrum A. D. 1570. in folio, ubi tamen liber X. est ex uersione Iohannis Christophorsoni, liber uero XI. ex Rufino. Eusebii Historia  a Christophorsono Latine reddita cum ceteris Historie Ecclesiastice conditoribus prodiit Louanii apud Seruatium Sassenum A. D. 1569. tomis duobus in 8o. Colonie apud Arnoldum Birckmannum A. D. 1570. in folio, cumque Scholiis Iohannis Curterii, et duobus libris Rufini Parisiis apud Nicolaum Chesnau A. D. 1571. in folio. Ceterum post has quindecim editiones Historie Ecclesiastice, Scriptores Greci ex interpretatione Wolfgangi Musculi prodierunt Basilee non semel apud Frobenium A. D. 1549. 1554. 1557. in folio, ubi post Eusebium de uita Constantini exstant libri II. Historie Rufini. Hos tamen Iohannes Dadreus reiecit ab Eusebii operibus, que Latina edidit Parisiis apud Michelem Sonnium A. D. 1581. in folio, usus uersione Christophorsoni, et Scholiis Curterii. Musculi editio uarie aucta, et Chronographia Abrahami Bucholzeri exornata prodiit Basilee apud Sebast. Henricpetrum A. D. 1611. in folio. Postmodum Renatus Barreus Rufini librum X. et XI. a ceteris auulsum inseruit eius opusculis Parisiis apud  Sonnium A. D. 1580. in folio. Eusebianam Rufini Historiam in linguam Italicam uertit Benedictus Aegius Spoletinus. In Teutonicam transtulit Caspar Hedion, Argentorati excusam apud Iohannem Heruagium A. D. 1545. in folio.




CAPUT XII.

I. Rufini historia eremitica. II. Aliquando Hieronymo adscripta. III. Rufinus enarrat alterius, non suam historiam itinerum per solitudines monasteriorum Aegypti. Iu. Is est Petronius Bononiensis, non alius. u. Idem multis rationibus comprobatur. uI. Deque hoc difficultates tolluntur. uII. Cur opus Hieronymo adscriptum.

I. Ab ecclesiastica ad eremiticam Rufini Historiam recensendam deuenimus. Antiqui et iuniores, qui de re literaria commentarios ediderunt, eam ob difficultates quibus inuoluitur, uix tactam, et ne leuiter  quidem excussam preteriisse comperiuntur. Huiusmodi opus Rufinus quum Historiam suam scriberet, sub manu habere se innuit lib. XI. cap. Iu. Etenim Sanctorum Patrum, quos in Nitrie eremo florere cognouerat, facta mentione, obiter ait, se proprio opere fusius eorundem gesta enarraturum: uerum si singulorum mirabilium gesta prosequi uelimus, excludimur a proposita breuitate, maxime quum HAEC NARRATIONEM PROPRII OPERIS mereantur. Istam postmodum narrationem proprii operis a Rufino seorsum confectam, ex Hieronymo perspicue intelligimus, qui in epistola XLIII. ad Ctesiphontem, monachorum uitas a Rufino descriptas sugillat his uerbis: Huius  libros  per Orientem Grecos, et, interpretante discipulo eius Rufino, Latinos, plerique in Occidente lectitant. QUI  LIBRUM quoque SCRIPSIT, quasi DE MONACHIS, multosque in eo enumerat qui nunquam fuerunt. Hunc locum subobscurum infra explicabo, ad quem critici herent, quasi Hieronymus eos traderet a Rufino enumerari,  qui nunquam fuissent in rerum natura, quum tamen ad unum omnes certo certius fuisse constet. Prosequitur Hieronymus: Et quos fuisse scribit, Origenistas ab episcopis damnatos, esse non dubium est, Ammonium uidelicet et Eusebium, et ipsum Euagrium. Or quoque et Isidorum et multos alios, quos enumerare tedium est. Et iuxta illud Lucretii, lib. Iu. u. 19:

Et ueluti pueris absynthia tetra medentes
Quum dare conantur, prius oras pocula circum
Contingunt dulci mellis flauoque liquore.
Ita ille  unum Iohannem  in ipsius libri posuit principio: quem et catholicum, et sanctum fuisse non dubium est, ut per illius occasionem ceteros, quos posuerat hereticos, Ecclesie introduceret. Ad hec Hieronymus alia Rufini opera uellicat, ab Euagrium, Xystum, Pamphilum, et Origenem, ab  ipso Latinis auribus accommodatos. Quare nullo modo ambigi potest, quin Rufinus de Monachis, seu uitis Patrum scripserit, non quidem, ut interpres, sed ut primarius quodammodo auctor, contra ac Erasmus existimauit in notis ad Hieronymi Epistolam ad Ctesiphontem, ubi suopte arbitrio Euagrium Ponticum totius operis conditorem, Rufinum interpretem, fecit. uerum et alii eruditi uiri has uitas Patrum, que Rufini sunt, Euagrio tribuerunt. Horum sententias recenset Heribertus Rosweydus in prolegomeno Iu. pag. 17. Historie eremitice editionis II. Plantiniane A. D. 1628. cuius librum II. instituit idem Rufini opus de Monachis seu uitis Patrum, adstipulantibus etiam antiquis codicibus Mss. compluribus, ut Audomarensi optime note apud Rosweydum, prolegomeno XXIu. pag. 77. Item aliis apud Henricum Grauium in notis ad epistolam Hieronymi ad Ctesiphontem: quibus unum adiungo ex Bibliotheca Bigotiana pag. 20. qui nunc est in regia Parisiensi. Ad hec ipsemet Rufinus cap. XXIX. pag.  482. se eiusdem libri II de uitis Patrum scriptorem perspicue prodit. Nam loquens de Macario Alexandrino, lectorem eo mittit, ubi ante de illo scripserat, nimirum ad suam Historiam Ecclesiasticam. Sunt uerba eius: Sed et multa, ut diximus, alia, de operibus Sancti Macarii Alexandrini mirabilia fuerunt, ex quibus nonnulla in undecimo libro Ecclesiastice Historie inserta, qui requirit, inueniet. Inueniet autem in libro XI. cap. Iu. que desunt in hoc libro II. de uitis Patrum, uidelicet.

    1. De ceco illuminato, qui puluere ex cella Macarii deterso, et aqua putei, quo bibere consueuerat, macerato, oculos tinxit.
    2. De leene catulis uisu donatis.


Postremo loco ad confirmandum huius libri scriptorem esse Rufinum, illud accedit, quod statim a prefatione, initium operis illud est, quod Hieronymus epistola ad Ctesiphontem, esse adnotauerat in libro cuius Rufinum auctorem facit, uita nimirum Sancti  Iohannis Eremite: Unum, inquit, Iohannem in ipsius libri posuit principio, quem et catholicum et sanctum fuisse non dubium est. Atque hinc apparet, quam spisse errauerit Iohannes Martianeus in notis ad eundem locum Hieronymiane epistole tom. Iu. Operum pag. 476. ubi uerbis iam adductis Iohannem Chrysostomum designari credidit. Hoc certe credidit inconsulto Rufino, qui a Iohanne Lycopolita, non a Chrysostomo, Constantinopolitano Episcopo, initium libri auspicatur. Cur enim monachorum agmini episcopum preposuisset? Idem Rufinus de reliquis subinde agit, de quibus Hieronymus, ab eo in libro suo agi, scripserat. Hi, secundum Hieronymi ordinem, sunt.

    1. Ammonius, Eusebius, et Euthymius, cap. XXIII. pag. 478.
    2. Euagrius Ponticus cap. XXuII. pag. 479.
    3. Or siue Hor cap. II. pag. 457.
    4. Isidorus cap. XuII. pag. 475.


Tot ergo tantisque caussis suadentibus certissimum  fit, Historiam monachorum, quam Rufino Hieronymus tribuit, hanc eandem omnino esse, que nunc apud Rosweydum constituit librum II. Historie Eremitice de uitis Patrum. Quidquam enim luculentius, quidquam fortius et disertius, pro certo et legitimo libri scriptore Rufino euincendo, excogitari uix poterat. Nec sane minori argumentorum apparatu et pondere ad id demonstrandum opus erat, ob dubia nobis ex ipso Rufini libro aduersantia: quorum uim plerique omnes haud aliter se declinare posse censuerunt, quam si eundem librum Rufino abiudicarent, uel Rufinum interpretem tantum, non conditorem assererent. Hinc alii Palladio eum tribuerunt. Alii Euagrio episcopo Antiocheno, ut Martinus Delrius in notis ad Octauiam tragediam, Senece adscriptam pag. 552. Alii denique post Erasmum Euagrio Pontico, ut Conradus Gesnerus in Bibliotheca, Georgius Wicelius in epistola  ante Historiam Diuorum, Iohannes Molanus in cap. XIII. de Martyrologiis, Goldastus in notis ad ualerianum Cemelensem de Bono discipline pag. 89. et Baronius in notis ad dies 15. et 17. Ianuarii, et 27. Martii. In Annalibus etiam A. D. 393. §. 29 et 35. A. D. 394. §. 20. et alibi sepenumero. Nec desunt codices Mss. qui Postumianum monachum libri auctorem faciant. Singulas horum sententias diligenter excussit Rosweydus in prolegomeno 4.

II. Sed nulla ex uiginti ipsius operis editionibus, ab eodem uiro docto enumeratis, alium auctorem, quam Hieronymum prefert: qui hoc pacto eius Historie, quam sugillauerat in epistola ad Ctesiphontem, auctor euasit, adstipulante Iohanne Trithemio in Catalogo cap. C. ubi hunc librum de uita Patrum, incipientem: Benedictus Deus, Hieronymi esse tradidit. Hinc Rosweydus, tot sententiis, Rufino nequaquam fauentibus, haud parum uexatus, tandem illuc animo inclinat prolegomeno Iu. § 10. pag. 28. ut Rufinum non primarium libri auctorem, sed interpretem  credat. Hunc uero duas ob caussas proprium nomen non adscripsisse comminiscitur. I. quod non auderet nomine suo librum exstrudere, quo nonnulli Origeniste continerentur. II. quod non tam esset libri conditor, quam merus interpres, quum pene omnia in illo narrata, apud Palladium et Heraclidem legerentur. Quare alterutrum, uel quempiam alium, suppresso nomine, illum Grece edidisse arbitratur, quem Rufinus postea in Latinum sermonem transtulerit. Ita ferme Rosweydus. uerum his facile obuiam itur. Utraque Historia, tam Palladii, quam Heraclidis, que unum sunt, non ante, sed post Rufini obitum in lucem prodiit. Hoc inde manifeste euincitur, quod in utraque Rufinus memoratur, utpote homo, qui iamdudum floruerit. Non ergo is hanc eandem Historiam, post se editam et concinatam, interpretari ullo modo potuit. Editam uero fuisse A. D. 420. ipsemet Palladius auctor diserte nos docet in prefatione ad Lausum, ubi ait, se anno  uicesimo Episcopatus, uite sue quinquagesimo tertio ad scribendam Historiam suam Lusiacam animum adpulisse. Atqui Palladius A. D. 400. ad episcopatum Helenopolitanum adscendit, et mense Maio eiusdem anni interfuit Concilio Constantinopolitano, in quo Antoninus Ephesi episcopus de simonia accusatus est. Adi Tillemontium tomo XI. in Palladio articulo 6. pag. 514. Rufinus autem decennio ante uulgatam Palladii Historiam ad plures migrauerat, ut postea uidebimus. Ad hec apud Hieronymum in epistola ad Ctesiphontem Rufinus male audit, non ut interpres, sed ut primarius conditor Historie monachorum. Ex his liquet, quantopere fallatur Rosweydus alium, quam Rufinum, libri auctorem constituens. Ergo alia uia nobis meunda, ut omnes difficultates, que nec pauce, nec parue sunt, e medio tollamus. Istud uero accurate fieri non poterit, nisi eas ex ipso Rufini libro petitas ad examen reuocauerimus: quod Rosweydus prestare neglexit.

 III. Itaque scriptor libri de uitis Patrum, quem nos, cum Hieronymo, Rufinum omnino esse contendimus, testatur in prologo, inque ipso operis contextu, se describere Historiam itinerum, que diuersis temporibus is, qui in libro loquitur, per solitudines monasteriorum Aegypti ante susceperat, et rerum seriem quas proprus oculis uiderat, suisque auribus hauserat. Iam uero ex primo libri capite planum fit, Rufino ea conuenire non posse, que de Sancto Iohanne Lycopolita ibidem narrantur. Quandoquidem Rufinus, uti dixi lib. Iu. cap. II. post A. D. 385. quo Theophilus Cathedram Alexandrinam inscendit, nunquam fuit in Aegypto. At contra qui loquitur in Historia lib. II. cap. I. pag. 457. una cum Sancto Io. Lycopolita in Thebaide uersabatur sub finem A. D. 394. se de Hierosolymis ad eum utilitatis et profectus anime caussa uenisse testatus, dum Theodosii Magni de Eugenio tyranno uictoria Alexandrie nunciata  est. Atqui Rufinus noc tempore, non in Aegypto, neque in Thebaide, sed Hierosolymis aderat, interque se altercantibus Iohanne urbis episcopo, Epiphanio et Hieronymo, ipse Iohannis partes fouebat, ut dixi lib. Iu. cap. III. Neque hic finis difficultatum. Qui enim ad eundem Sanctum uirum Iohannem Lycopolitam accesserant, septem numerabantur, quorum unus, ceteris adolescentior, erat dignitate Diaconus. reliqui Laici. Hic et Diaconus et adolescens, quem pre modestia latere uolentem, Sanctus Iohannes detexit, ab eo, qui loquitur in Historia, mihi diuersus non est. Sed de hoc postmodum. Rufinus certe A. D. 394. neque adolescens, neque Diaconus dici poterat, quem Epiphanius in epistola ad Io. Hierosolymitanum hoc eodem A. D. 394. scripta, non diu post Pascha, semel atque iterum presbyteri nomine appellat. Quod ad alios pios uiros, in Historia memoratos attinet, itinerum auctor duobus sociis stipatus beatum Apollonium ab se uisum ait, annorum fere octoginta cap. uII. pag. 460. Eundem Lu. annos natum dicit, Iuliano  Augusto qui A. D. 361. imperare cepit, interiitque A. D. 363. Quare itinerum auctor Apollonium allocutus est circa A. D. 388. Rufino procul in Palestina morante. Idem itinerum auctor cap. XXIII. pag. 478. quo tempore Ammonium, Eusebium, et Euthymium inuisit, Dioscorum illorum fratrem, Hermopoleos Episcopum uocat. Atqui A. D. 390. is nondum erat Episcopus, ex Tillemontio in Theophilo Alexandrino tom. XI. art. 3. pag. 447. adeo ut itinerum auctor ante hunc A. D. 390. Ammonium conuenisse dicendus non sit. Idem porro Dioscorus A. D. 394. erat Episcopus. Tunc enim die 29. Septembris subscripsit Concilio Constantinopolitano apud Labbeum tom. II. pag. 1151. Rursus itinerum auctor cap. XXuIII. pag. 479. de Euagrio, tanquam de monacho, tunc fama notissimo, sermonem instituit. Euagrius tamen Aegyptiam solitudinem ante A. D. 382. haudquaquam intrauit, obiitque A. D. 399. Ait etiam auctor, Euagrium pane penitus abstinuisse, quem, teste Palladio  eius discipulo, cap. LXXXuI. pag. 764. non comedit, nisi post A. D. 397. Denique de duobus Macariis loquitur cap. XXuIII. pag. 479. Sed uelut de monachis ab se minime uisis, utpote extinctis antequam ipse in Nitriam ueniret. Prior obierat circa A. D. 390. Alter circa A. D. 395. Rufinus contra, semel, iterum, et tertium se utrumque Macarium nouisse testatur. Eum uide lib. II. in Hieronymum, et in Historia lib. XI. cap. Iu. et uIII.

Iu. Hec fuse prosequi oportuit, ut nostre sententie fundamenta substrueremus; unde, sicut, uel uno Hieronymo, instar omnium teste, constat, Rufinum libri scriptorem, sic pariter constat, itinerum et rerum que in libro exponuntur, auctorem, ibidem loquentem, non esse Rufinum, sed omnino alium, tunc in Aegypto uersatum, dum Rufinus in Palestina degebat. Quare alius erit nobis libri scriptor, alius rerum scriptarum auctor. Scilicet Rufinus alterius itineribus describendis manum et calamum commodauit; unde pariter contigit, ut ore alieno in libro  suo loquens, suam Historiam, non ut opus proprium, sed plane alienum laudauerit. Ergo liber ad duos pertinet, ad libri scriptorem, et ad rerum in illo narratarum auctorem. Hinc ei neuter suum nomen adposuit, ne quisque sibi uni, opus quod ad utrumque pertinebat, tribueret. Hoc idem in caussa fuit, cur Gennadius de Rufino agens, cap. XI. eundem librum, quem tamen optime nouit, una cum reliquis Rufini scriptis non recensuerit, utpote opus alienum ex parte, non totum Rufini: quod tamen Hieronymus ut Rufini proprium recensuerat. Sed Gennadius de Sancto Petronio Bononiensi uerba faciens, illud probe recensuit cap. XLI. unde lux nobis adfulget, que omnem obscuritatem dispellat. Hinc siparium tollitur, quo rem totam perspicue uideamus. Gennadius ergo de Petronio hec literis consignauit: Petronius Bononiensis Ecclesie episcopus, uir sancte uite, et MONACHORUM studiis ab ADOLESCENTIA exercitatus,  scripsisse PUTATUR uitas Patrum MONACHORUM Aegypti, quas uelut speculum ac normam professionis sue, monachi amplectuntur. Gennadius librum innuit in Ecclesia receptum, et passim probatum. Similia habet Gennadii exscriptor Honorius in Catalogo lib. II. cap. XLI. uincentius Bellouacensis in Speculo historiali lib. XX. cap. XXu. et Boninus Mombritius in Sanctuario tom. II. litera P. Rosweydus in prolegomeno Iu. § 7. pag. 21. a Gennadio indicari arbitratur librum II. de uitis Patrum, quem Hieronymus Rufini esse tradiderat. Gennadius autem de Petronio ait, scripsisse PUTATUR, quia non ipse, sed Rufinus sub Petronii nomine reuera librum conscripserat. Quare certum iam redditur, uitas Patrum, que in capita XXXIII. subiectis itinerum periculis, distinguuntur, a Rufino esse enarratas, non suo tamen, sed Petronii nomine, qui ubique semper in libro loquitur, resque ab se uisas in monasteriis Aegypti, testis oculatus et uerax per manum Rufini accurate describit. Sanctus Petronius, teste Gennadio, fuit alterius Petronii, Prefecti  Pretorio, filius, quem pro Anicio Probo accepit Baronius die Iu. Octobris. Sed diuersus non fuit a Petronio Prefecto Pretorio Galliarum, cuius fit mentio in Honorii et Theodosii Augg. Constitutione A. D. 418. uulgata. Eam dedit Sirmondus in notis ad Sidonium pag. 148. editionis II. Hic noster ab Eucherio Lugdunensi in epistola de Contemtu Mundi, quam pag. 29. editionis Rosweydi ab se scriptam testatur A. U. 1185. cui respondet annus uulgaris 433. uocatur in Italia NUNC antistes ex illa plenissima mundane potestatis Sede. Eucherius Gallus his uerbis innuit Galliarum prefecturam Petronii patris, quam Petronius filius uir Sanctus pro Christo contemsit. Hic uero Christiane simplicitatis multo magis, quam eloquentie, fuit studiosus: quod ipse, modestia ornatissimus, fatetur in prologo huius Historie, de qua disceptamus: Ad tantarum rerum narrationem minus idonei sumus, nec dignum uidetur ingentium rerum exiguos ac paruos fieri auctores, precelsasque uirtutes  humili narrare sermone. Mox ad opus uulgandum se induci ait, quoniam fratrum caritas eorum, qui in monte sancto Oliueti commanent, hoc a nobis FREQUENTER exposcit, ut Aegyptiorum MONACHORUM uITAM, uirtutesque animi, et cultum pietatis, atque abstinentie robur, quod in eis CORAM uIDIMUS explicemus. Hec liquido ostendunt, Petronio in Italiam reduci, cum monachis Oliueti, unde ante Aegyptum petiuerat, necessitudinem, et literarum commercium intercessisse.

u. Rufinus, ut dixi lib. Iu. cap. II. cum monachis Oliueti diu uixerat. Inde libri, ad monachos Oliueti, per Petronium  missi, Hieronymus, Bethleemi, Oliueto proximi, incola Rufinum auctorem comperit, licet eius nomen haudquaquam preferret. Hinc Bethleemiticus senex, data occasione, rei notitiam inseruit epistole ad Ctesiphontem, unde ad posterorum memoriam deuenit. Ut res a Rufino in hac Historia descriptas Petronio, non Rufino, tribuamus, facit etiam Gennadius, a quo Petronius dicitur  Monachorum studiis ab ADOLESCENTIA exercitatus, idemque Theodosio  Arcadii filio et ualentiniano  regnantibus excessisse, inter annum scilicet 425. et 450. Hic enim chronologicus character, licet non fixus, satis est tamen, ut nobis ostendat, Petronium adolescentem fuisse, quum se in Aegypto Monachorum studiis exercuit: illique omnino conueniunt que apud ipsum leguntur cap. I. de Sancto Iohanne Lycopolita, eundem Petronium sociosque reliquos interrogante: Si quis, inquit, in nobis esset clericus? Quumque omnes negarent, et ipse spiritu Dei monitus, Diaconum inter eos esse sciret, pre modestia latere cupiente Sanctus Iohannes ut eum uidit, et quidem cum esset ADOLESCENTIOR ceteris, digito ostendens eum, hic inquit diaconus est. Petronius ergo A. D. 388. et 394. Aegypti solitariis immixtus, adolescens erat, atque diaconus: qui postmodum Bononiensis episcopus. Ita ex Gennadio, Petronium de se,  tanquam de alio, ibidem loquutum agnoscimus. Sed quid opus pluribus? Gennadius testatur, Petronium eloquentie laude nequaquam excelluisse. Librum enim de ordinatione episcopi, eius nomine circumlatum, hac precipua de caussa eidem abiudicat, quod eleganter esset conscriptus, quem, inquit, LINGUA ELEGANTIOR ostendit NON ESSE ipsius, sed, ut quidam dicunt, patris eius. Hec, reliquis copulata, certo ueluti charactere designant, Petronium, paullo post Rufinum ex Oriente in Italiam reuersum, et scribendi arte minus instructum, amici calamo usum in describenda suarum peregrinationum Historia, quas per Aegypti secessus, ex seculi more, susceperat. Cetera, de hoc scripto uerba, a Gennadio prolata, rem adhuc amplius extra omnem controuersiam ponunt: Scripsisse PUTATUR uitas Patrum monachorum Aegypti. Quum enim Petronius uita sua magis, quam calamo Aegyptiorum Patrum mores exprimere sciret, hoc fecit per manum Rufini, unde librum alii Rufino, alii Petronio, alii nemini tribuerunt. Hinc ortum illud incertum  et dubium Gennadii scripsisse putatur. Idem Gennadius in codice uaticano de uero libri scriptore omnino anceps cap. XI. opus nullo auctoris nomine memorauit: Euagrius, inquit, Monachus, supradicti Macarii familiaris discipulus, diuina et mundana literatura insignis  scripsit multa. Istud Euagrii preconium exstat apud Rufinum in uita Patrum lib. II. cap. XXuII. pag. 479. Proxima Gennadii parenthesis decepit Baronium A. D. 388. §. 105. et Bellarminum in Catalogo; sed Honorium ante omnes in lib. II. cap. XI. Hi enim, Gennadii uerbis male perceptis, libri conditorem Euagrium crediderunt. Scilicet Euagrium tam parum modestum fuisse dicemus, ut eum in proprio opere tot laudibus se cumulare non puduerit, quot sunt ee, que ei tribuuntur in eodem cap. XXuII? Hoc merito pernegant Aubertus Mireus in notis ad Gennadium, et Rosweydus in prolegomeno Iu. §. 5.  pag. 18. Lucas Holstenius in Notis Mss. ad Bellarmini Catalogum, ubi de Hieronymo agitur, Gennadii locum de Euagrio non bene intelligi animaduertit. Sed alio abiit Gerardus Iohannes uossius in lib. II. de Historicis Grecis cap. XIX. ratus plerasque Rufiniane Historie uitas ex Timotheo Alexandrino desumtas, quem talia scripsisse narrat Sozomenus lib. uI. cap. XXIX. Rosweydus in hac sententia uossio preiuerat prolegomeno Iu. §. I. pag. 12. Nec Tillemontius refragatur tom. XII. pag. 658. sane Rufinum, aliqua saltem ex parte, eorum scriptis ditatum, qui pridem huiusmodi commentationibus inclaruerant. Ex his unus fuit sane Timotheus, quem tamen Petronius, in toto opere loquens, ab se unquam uisum nequaquam prodit. Preterea Timotheus, qui A. D. 385. in Sede Alexandrina successorem habuit Theophilum, de rebus, que Petronio cum monachis Aegypti postmodum contigerunt, scribere non potuit: neque hunc sane Rufinus exscribere, dum amici sui Petronii itinera descripsit, que fratres, in Oliueto commanentes, ab  ipso Petronio sibi enarrari postulauerant, quum tamen Timotheum, apud Orientales passim obuium, legere possent.

uI. Ex his patere arbitror, quam inaniter, post Rosweydum, Cotelerius in notis ad Monumenta Greca tom. III. pag 566. Rufinum libri interpretem, non auctorem fecerit. Hieronymus enim ut primarium auctorem, non ut merum interpretem eum uellicat, illique uni totum opus tribuit, uitasque integras, quibus conflatur. Item Rosweydus prolegomeno Iu. §. 10. pag. 28. ait, pene omnia, in libro narrata, apud Palladium et Heraclidem reperiri, adeoque alterutrum hec, que Rufinus uerterit, Grece antea scripsisse. Sed ex his potius contrarium educitur, hoc est Rufini librum Latinum in Grecum sermonem postea conuersum, Palladiique Historie ob rerum cognationem immixtum, ut ex utroque auctore unum corpus fieret. Etenim in Historia Palladii a capite  XLIII. pag. 738. ad caput LXXuI. pag. 760. editionis II. Rosweydi prostant quecumque de Aegypti solitariis Rufinus exposuit, ut conferenti patebit. Rosweydus ad singulorum capitum oram id probe adnotauit. Cotelerius autem in tomo supra indicato, pag. 564. 565. quatuor Mss. codices numerat, Rufini Historiam Grece conuersam exhibentes, non Heraclidis, ut ipse, non inspecto Rufino, arbitratur. Palladius uero, qui miram simplicitatem, fidelitatemque ubique spirans, precipuam in eo curam adhibuit, ut ingenuo pudore fateretur, per quos profecerat, nequaquam dicendus tam turpe plagium commisisse, ut totam Rufini Historiam, nusquam, ne semel quidem prolato eius nomine, suam faceret, quum multa in eodem comperiantur, que Palladius sibi immerito tribuisset. Id unico exemplo demonstrare sufficiat. Apud Palladium cap. XLIII. pag. 738 et sub finem capitis XLuI. pag. 745. exstant que ex capite I. Historie Rufini Petronio accidisse adnotauimus, dum esset cum Iohanne Lycopolita. Hoc unum, et nuncius  presertim uictorie Theodosiane de Eugenio tyranno, satis est, ut uideamus, ab alio, quam a Palladio, Rufini Historiam cum Lausiaca olim conflatam, cui subinde alii fortasse, ut non raro contingit, alia miscuerunt. Huius mixtionis alia quoque argumenta inuestiganti, facile suppetent. Eiusmodi illud est, quod de Sancto Iohanne duobus in locis, de monachis Nitriensibus pariter et Tabennensibus, duobus in locis, disseritur, capite XXXuIII. pag. 736. et cap. XLuIII. pag. 746. Hec rerum confusio eruditorum mentes, in alterutra Historia discernenda non parum turbauit, adeo, ut etiam Cotelerius, uir cetera perspicax, Rufinum ex hoc fonte Greco suum opus deriuasse crediderit. At contra, in Grecum opus, Rufini commentatio migrauit. Nam Rufini Historia, olim Grece reddita fuit, cuius prefationem et partem edidit Cotelerius tom. III. pag. 171. ex codicibus Colbertinis et regiis, quos laudat pag. 564. ubi in codice Colbertino 1213. Rufini Historiam Grece scriptam,  et Hieronymi presbyteri Dalmate nomen proferentem, post Palladii Lausiacam exstare adnotauit. Hoc etiam Rosweydus ex Mss. codicibus uenetis et Augustanis animaduerterat in prolegomeno Iu. §. 8. pag. 23. Quid ergo mirum, si XX. Latine editiones eam Hieronymo tribuunt? Pura puta hec eadem Rufini Historia, Grece uersa, et sub titulo Historie monachorum Aegypti, Hieronymo adscripta, exstat in Bibliotheca Coisliniana, teste Montefalconio nostro pag. 198. quem tamen fugit eius legitimus auctor. Fugit etiam Iohannem Meursium, qui in prefatione ad Palladii Historiam Lausiacam, quam Grece uulgauit, apud se esse ait librum de uitis Patrum Aegypti, scilicet a nostro nequaquam diuersum.

uII. Neque putes, hodie aut heri, istud Rufini opus Hieronymo tribui ceptum, et eius nomine circumferri. Aeuo enim Gelasii I. sub finem seculi u. iam id inoleuerat. Erroris caussam accipe. Hieronymus aliquas Patrum uitas enarrauerat. Cum his Rufiniane,  ob similitudinem argumenti, compacte, et ob causas, superius expressas, nemini adscripte, statim una cum reliquis, ad Hieronymum pertinere credite sunt. Apud Gelasium in Decreto cap. III. quod est de opusculis recipiendis, hec uerba leguntur: uitas Patrum, Pauli, Antonii, Hilarionis, et OMNIUM eremitarum, quas tamen beatissimus scripsit Hieronymus, cum omni honore suscipimus. At Hieronymus Paulli tantum, Hilarionis, et Malchi uitas scripserat; preterea nullas. Etenim Antonii uitam, ab Athanasio Grece editam, Euagrius, Antiochenus episcopus, Latinam fecit. Ceteras Rufinus descripsit, quas OMNIUM eremitarum nomine Gelasius designauit. Ergo he Patrum uite, euo Gelasii, pro Hieronymianis passim uulgo habite. Historia enim Lausiaca, ubi aliorum gesta explicantur, nostris occidentalibus tunc uix, aut parum nota. Neque unquam certe Hieronymo, sed Palladio semper, aut Heraclidi, tributa est. Gelasius dum has uitas, a Hieronymo scriptas, diserte recipit, alias propterea  non reiicit. Ita mecum Rosweydus in prolegomeno Xu. pag. 48. At quidpiam aliud, notatu maxime dignum, de Palladio proferam, unde hactenus dicta confirmabuntur. Etiamnum superest Grece eius Historie peruetusta Latina translatio, que interpolationes Grecorum codicum detegit uniuersas. Ea quippe assumentis, que ex Rufino in eosdem codices Grecos postea irrepserunt, plane omnibus uacat, habetque nonnulla que a Grecis absunt, ut a Rosweydo adnotatur in margine. Eam translationem Latinam, in capita LuIII. distinctam, et Lauso nuncupatam, sub nomine Paradisi Heraclidis una cum Clementis Recognitionibus, ut alibi dixi, primus uulgauit Iacobus Faber Stapulensis ex officina Bellouisiana Parisiorum A. D. 1503. die 23. Februarii, ut legitur in fine Heraclidis. Sed totius uoluminis impressio absoluta est A. D. 1504. idibus Iuliis Iulio II. Pontifice maximo. Faber in epistola ad Iacobum Ramirium, Catinensem episcopum ab se ait, Heraclidis et Clementis libros uetustate et situ in antiquis bibliothecis  marcentes repertos. Post Fabrum Aloysius Lippomanus ueronensis episcopus, literarum gloria, et pietatis laude clarus, Paradisum, quem Franciscus Turrianus cum Ms. Palladii exemplari in Bibliotheca uenetorum contulerat, Palladio restitutum inseruit tom. III. de uitis Sanctorum, uenetiis edito ad signum spei A. D. 1554. pag. 144. Illum postea Rosweydus accedere uoluit sue Historie cremitice pag. 939. in cuius prolegomeno Iu. §. 103. Paradisum Heraclidis a sincera Historia Palladii nequaquam distinguit. Sunt alia quoque in hoc Paradiso, que sensu et ordine, a Greco, quem habemus, contextu, non parum absunt, ita ut euidenter pateat, Latinam hanc translationem ad correctiores, et alicubi diuersos a nostris, codices Mss. fuisse accuratam. Ubi uero nostris conformia exemplaria sequitur, Greci auctoris genium ita exprimit, ut nichil supra. Tillemontius, cuius industrie multa debemus, tom. XI. pag. 642. se ignorare ait, unde Paradisi nomen operi  adheserit. Adhesit ex ipso opere, ubi de uiris beatis sermo instituitur, quorum Sedes est Paradisus. Nomen Heraclidis in codices Grecos, et deinde in translationem Latinam, ex Rufino manasse arbitror, qui in Historia Ecclesiastica lib. XI. cap. Iu. monachis Nitrie ab se memoratis Heraclidem quendam admiscet. Cotelerius tom. III. pag. 563. codicem Colbertinum recenset n. 4303. in quo hec Historia tribuitur Heraclidi episcopo Cappadocie. Alius Heraclides Ephesi episcopus, homo Grecus, hunc Paradisum Latine concinnasse nequaquam dicendus. Auctor enim in codice Greco perinde ac in Latino pag. 966. Bithynie episcopum dicit, nimirum Helenopoleos, que fuit sedes Palladii, non Heraclidis. Post indicia tam luculenta, iure ambigi nequit, quominus laruatus hic Heraclides, in Palladii prefationem ad Lausum, nonnichil immutatam intrusus, alienas possessiones inuaserit: quod criticorum ingenia non parum torsit. Nam Bellarminus in Catalogo Palladium duorum  operum auctorem facit, Paradisi Heraclidis, et Historie Lausiace. uossius lib. II. de Historicis Grecis cap. XIX. Historiam Lausiacam ex duobus libris conflatam putauit, Palladii uno, altero Heraclidis: in cuius sententiam descendit Caueus. Sed postquam ostendimus, Paradisum Heraclidis, genuinam esse Palladii Historiam Lausiacam, nemo amplius cum laruis luctabitur, accedente presertim auctoritate codicis Ms. Cardinalis Bessarionis, quem Lippomanus emendatissimum uocat. De tribus aliis huius Historie Latine codicibus consulendus Rosweydus in prolegomeno XXu. pag. 84. Hec dicenda uisa sunt de uitis Patrum, Sancti Petronii nomine a Rufino adornatis; proque illorum solatio, qui uitam monasticam profitentur, non solum in Grecum, sed in Syriacum quoque, et Arabicum sermonem conuersis, ut hoc me docuit uir pius Gabriel Eua Maronita ex Libano monachus Sancti Antonii, et Nicosiensis in Cypro Archiepiscopus. In tot translationibus et editionibus,  subsequenti capite memorandis, uerissimum esse comperio quod de hisce uitis Patrum scribit Gennadius cap. XLI. eas uelut speculum ac normam professionis sue monachi amplectuntur. Ceterum ad uitandas ambages ipsum opus hac epigraphe presignari debuisset.

Rufini presbyteri Aquileiensis
   Historia monachorum
      Seu uite Patrum
   Et itinera per Aegyptum,
      Sancti Petronii
Bononiensis nomine scripta.
Denique optandum, ut sincera et primigenia Palladii Historia Lausiaca ad ueteres codices Mss. qui Parisiis et alibi suppetunt, exacta atque recognita, prodeat in lucem una cum Latina uersione uulgari Heraclidis.




CAPUT XIII.

 I. Hieronymi de hoc Rufini opere testimonium explicatum. II. Quid de illorum sanctitate dicendum, quos Hieronymus carpit. III. Causse recitantur, ob quas Hieronymus minus fortasse equus fuit Rufino et Petronio. Iu. uarie editiones Operis de uitis Patrum proferuntur.

1. Commentarium de uita Patrum, Sancti Petronii nomine a Rufino conscriptum, superiori capite excussi. Nunc de illo quid uariis temporibus dictum, quid factum, inuestigandum. Censura, quam Hieronymus, in aduersarium commotior, eius libro inussit in epistola ad Ctesiphontem, pro iudicio priuato de re historica, generatim habita est, cui nunquam accessit concors Ecclesie consensus. Hinc impedire non potuit, quominus Historia monachorum in Occidente perinde atque in Oriente per Sanctorum uirorum manus et ora uolitaret, immo ipsius etiam Hieronymi nomen adsumeret. Sed ipsa Hieronymi uerba per me alibi adducta, hic iterum recitare non pigeat; quandoquidem  a uiris doctis minus considerate perlecta, ulcus celare, quod medicam manum posceret, hactenus uisa sunt. Do uerba Sancti Doctoris: Qui  librum quoque scripsit QUASI de Monachis, MULTOS- que in eo enumerat, qui NUNQUAM fuerunt: et quos FUISSE scribit, Origenistas, et ab episcopis damnatos, esse non dubium est. Ad hec uerba, tanquam ad aquas, critici perinsignes olim heserunt, et ego quoque, fateor, aliquando hesi, alium plane sensum cum ceteris, Hieronymo affingens, quam qui eius uerbis subest. Eximius Rosweydus in Historia eremitica pag. 447. num. 4. de se id fateri non erubescit. Ita enim scribit: Tales in hoc libro, qui nunquam fuerint, deprehendere non possum; quum uix ullus occurrat cui non et alii auctores testimonium dicant. Certe Petronius per calamum Rufini testatur in prologo, se enarrare que, ut ait, coram uidimus. uidere autem non potuit monachos, qui nunquam fuerunt. Cotelerius in Monumentis tom. III. pag. 566. rectius, inquit, ad sensum esset: fuisse scimus pro fuisse  scribit. Hinc etiam intelligi ait, magnum doctorem aut nescisse, aut saltem dissimulasse, Rufinum non fuisse libri auctorem, sed tantum interpretem. Immo non interpretem, sed primarium auctorem, quod fuse a nobis ostensum est. Deinde pag. 678. ueram lectionem ex codice Colbertino hanc esse arbitratur: Et quos describit, fuisse Origenistas. Tillemontius tom. XII. art. 125. pag. 306. existimat rem creditu difficillimam a Hieronymo scribi, nempe Rufinum de monachis agere, qui nunquam fuerint, locusque in constructione obscurus illi uidetur pag. 657. nota LXXX. Quid iam nos de sensu uerborum, que tantis uiris crucem fixerunt, pronunciabimus? Ea si pensiculate attendantur, perspicua, nulloque limo turbata apparebunt. Hieronymus in epist. XuIII. alias XXII. ad Eustochium de custodia uirginitatis, et post eum Iohannes Cassianus in Collatione XuIII. cap. Iu. triplex genus monachorum distinguunt, duo optima,  tertium tepidum. Hi sunt: I. Cenobite in commune uiuentes. II. Anachorete soli per deserta habitantes. III. Sarabaite, qui semetipsos a cenobiorum congregationibus sequestrarent, ac sigillatim suas curarent necessitates, ait Cassianus cap. uII. Duo Benédicti, Casinas in Regula cap. l. et Anianensis in Concordia regularum cap. III. quartum genus addunt, gyrouagos, per se satis notos. De singulis erudite agunt Edmundus Martenius et Hugo Menardus, utriusque Benedicti interpretes His tertium Benedictum adiunge, scilicet Heftenum in Disquisitionibus monasticis Tract. II. Disquisit. I. Monachi primi generis, quod est monasteriale, militans sub regula et Abbate, ut post Hieronymum et Cassianum ait magnus Benedictus, proprie monachi dicebantur. Huius generis, Cassiano teste, maximus numerus Monachorum per uniuersam commoratur Aegyptum, nimirum diuisis et seiunctis cellulis, ut ait Hieronymus, uel separati cellulis, ex Rufino in prologo libri de quo disputamus. Cassiani uerba Petronius mire confirmat in eodem prologo: Numero  immensi sunt. Amplius cap. XuIII. innumeras multitudines monachorum ab se uisas testatus. Hi stricte et proprie monachi dicti: Istud ergo SOLUM fuit antiquissimum monachorum genus, ex Cassiano cap. u. At Rufinus siue Petronius preter Monachos cenobitas, nonnullos anachoretas enumerat, qui in preruptis montibus et locis ferme inaccessis, commercio Dei propius fruituri, delitescebant. Hi uero prius in cenobiis instituti, iamque in actuali conuersatione perfecti, solitudinis elegere secreta, inquit idem Cassianus. uide Heftenum Tract. II. Disquisit. Iu. Ob aliquos anachoretas cum monachis, in Historia Rufini permixtos, Hieronymus, QUASI de Monachis librum ab eo editum dixit, de iis nempe qui ad unum omnes non essent Monachi cenobite, sed etiam anachorete: cuius modi sunt Elias cap. XII. Pythirion cap. XIII. Apelles cap. Xu. Paphnutius cap. XuI. et alii fortasse. Hinc Prosper in Chronico A. D. 395. de Iohanne loquens non tantum Monachum dixit, sed etiam  anachoretam, ut eius institutum recte distingueret. Hi sunt, a Rufino enumerati, qui, teste Hieronymo, nunquam fuerunt Monachi cenobite, sed semper anachorete. Quippe qui essent in solitudine tam longeui, ut nemo sciret, eos unquam in cenobiis fuisse. Hos uir sanctus neutiquam tangit, sed reliquos anachoretas, quos Rufinus Monachos cenobitas fuisse scribit, ipse Origenistas et ab Episcopis damnatos esse dicit. Quis iam neget, Hieronymi uerba esse planissima?

II. Ad Origenistas quod attinet, nullus in his uitis error deprehenditur, unde uel minimum improbari possint. Immo uniuersa de illis exposita miram et magnam sanctimoniam redolent. Neque de Ecclesiasticis dogmatibus in his disputatur, sed iustorum mores tantum, conuersatio, et exempla narrantur. Nec Sanctus Petronius, qui hec refert, quique nullam Origenismi suspicionem unquam subiit, Origenistas, ab Episcopis damnatos, laudasset. Georgius Coluenerius in prefatione ad Thome Cantipratani Bonum  uniuersale de Apibus, quomodo inscripsit miracula et exempla memorabilia, Duaci edita apud Balthassarem Bellerum 1605. in quo laudat Rufinum Aquileiensem, qui uitas Patrum conscripsit, pag. 464. Ludouicus Thomassinus tom. I. Theologicorum dogmatum de Deo laudat Rufinum in uitis Patrum, agens de peccato, quod ex negligentia nascitur lib. X. cap. L. pag. 705. et pariter cap. LIII. pag. 709. ac pag. 597. De gratia et predestinatione agens lib. IX. cap. Xu. eum similiter laudat. Ad hec in antiquis Grecorum Meneis, et Latinorum Martyrologiis, quidam eorum Patrum pro uiris sanctis habentur, et a uiris sanctis laudantur. Tabule Ecclesie Romane Iohannem ex Rufino memorant die 27 Martii, Menea die 20 Septembris. De huius maxima Sanctitate ne ipse quidem Hieronymus dubitauit. Notissimus is apud ueteres scriptores Ecclesiasticos, Cassianum Institut. lib. Iu. cap. XXIII. et Collat. XXIu. cap. XXu. Augustinum  de Ciuitate Dei lib. u. cap. XXuI. et Eucherium de laude Eremi pag. 29. editionis Rosweydi; apud Usuardum in Martyrologio Greueni, inque Maurolyciano est die 12 Nouembris. In Meneis uero die 7. Augusti. De eodem post Rufinum ex Latinis meminit Sidonius Carm. XuI. 5. 101. ex Grecis Sozomenus lib. uI. cap. XXuIII. et Nicephorus Calistus lib. IX. cap. XXXIu. Ammonium referunt Menea die 26. Ianuarii, deque eius sanctitate Georgius Alexandrinus agit in uita Chrysostomi. Eius Beni, et Theonis meminit Sozomenus lib. uI. cap. XXuIII. et Nicephorus lib. IX. cap. XXXIu. De Euagrio alibi dixi. Sed nimius sim, si ea, que de singulis passim dicuntur, congerere uelim. In Calendario Aethiopico, quod Iobus Ludolfus edidit Francofurti A. D. 1691. memoratur die 14. Februarii Sanctus Philemon: cuius notitia manauit ex Rufini lib. II. cap. XIX. de uitis Patrum. Consulatur Rosweydus in notis Historie subnexis. Theophilus Alexandrinus in epistola CXI. alias LXuII. inter Hieronymianas, ad Epiphanium  scribens, de monachis, quos Stridonensis Pater sugillat in epistola ad Ctesiphontem, Didici, ait, quod calumniatores uere Fidei, Ammonius, Eusebius, et Euthymius, nouo pro heresi furore bacchantes, Constantinopolim nauigarint. Didicit nimirum Theophilus ex sui similibus. Epiphanius de hac re certiorem fecit Hieronymum Epist. LXIII. alias LXXIII.  et Theophilus quoque aliis duabus, que sunt LXIX. et LXXIII. olim LXXII.  Hieronymus postea epist. LIX. olim LXX. et LXI. olim LXXI.  Theophilo de explosis damnatisque ex uoto iisdem monachis gratulatur. In Epistola XXXuIII. olim LXI. ad Pammachium contra Io. Hierosolymitanum hec scribit: Iste Isidorus, qui in celum tuis laudibus tollitur, idipsum infamatur Alexandrie, quod tu Hierosolyme, nempe Origenismi. Quatuor hi monachi Ammonius, Eusebius, Euthymius, Isidorus in Rufini commentatione reperiuntur. Hi solitarii, quos Theophilus Alexandrinus  ob crimen Origenismi ex Nitrie cellulis fugauerat, quum Hierosolymam primum et mox Constantinopolim fugam arripuissent, a Io. Chrysostomo in sinum et communionem suam, ut probi et catholici, recepti sunt. Hinc Theophilus, quem doctrina, astus, et Sedis auctoritas maxime inflabant, in uirum sanctissimum eousque exarsit, ut eum fedis calumniis oneratum, prauis artibus Episcopatu deiectum, et exilio damnatum, mori tandem cegerit, schisma in tota Ecclesia hac de caussa excitare minime ueritus. Baronius, quem odium aduersus heresim, et Theophili nomen prestrinxit, Nitriensium caussam preiudicauit A. D. 400. §. 52. pro Theophilo Orientis et Occidentis consensum in Origenistas armatum stetisse arbitratus. Chrysostomum tamen excusat, quod Nitriensibus, se hereticos pernegantibus, Theophilique rabiem ex priuatis caussis deducentibus, fidem prestiterit, quasi eos, ipse Christiane caritatis amantissimus, et pacis arbiter, in Theophili gratiam  et auctoritatem hoc pacto restituere uoluerit. Sed Rosweydus, doctrina et religione clarissimus in prolegomeno Xu. pag. 48. ad Historiam eremiticam, solitarios ab Hieronymo pro Origenistis habitos animaduertens, illorumque nonnullos inter Sanctos Ecclesie Grece Fastis adscriptos, et a uiris sanctis laudatos cernens, eos aliquando Origenis erroribus captos existimauit, qui tamen postmodum resipuerint. Menardus tamen, siue Godefridus Hermannus in uita Chrysostomi lib. u. cap. III. eorum caussam, aliis sanctissimis uiris communem, egregie tuetur. Apud Photium cod. CLIX. in libello Acacii, contra Chrysostomum exhibito in Synodo ad Quercum, hec leguntur: Quod Beatus Epiphanius propter Origenistas Ammonium, Euthymium, Eusebium, Heraclidem, et Palladium, noluit cum Chrysostomo communicare. Hieronymus quoque, ut uidimus, eosdem Origenistis adnumerauit. At non fuit legitima et explorata suspicio, si Chrysostomus, uir maxime sanctus, maximeque  orthodoxus cum iisdem solitariis, licet in suspicionem adductis, immo damnatis, communicare perrexit.

III. Ne quicquam pretereamus in re que non tam Nitrienses monachos, et Rufinum libri scriptorem, quam beatissimos uiros Chrysostomum et Petronium, eorundem sanctimonie oculatos testes, et disertos precones, respicit, alia quepiam adducam, quibus Christophorus a Castro apud Rosweydum in prolegomeno Xu. pag. 50. pro illis certauit, Hieronymi, aliorumque sententiis satisfacturus. uiri enim sanctissimi utrinque steterunt, utrinque Episcopi. Magna cordis preparatione audienda hec sunt, neque nos offendere, sed potius de infirmitate humana monere debent. Nemo nescit, ueritatem esse animam historie, sed historia Ecclesie in edificationem et exemplum Christianorum ducenda. Epiphanius et Hieronymus Origenem, immo Chrysostomum ipsum auersabantur, zelo, non malitia ducti, a qua tanti uiri longissime abfuerunt. Theophili tamen malitia illos  fefellit, que eousque processit, ut truculentum librum in Chrysostomum ediderit, quem Hieronymus ex Greco Latinum fecit. Laciniam Hieronymiane uersionis adducit Facundus Hermianensis lib. uI. cap. u. ubi enormem et horribilem librum appellat. Chrysostomus, Petronius, et Olympias Ecclesie Constantinopolitane Diaconissa bono zelo pariter ducti Nitriensibus studuerunt. Atqui pro Chrysostomo contra Theophilum stetit Ecclesia uniuersa cum suo capite Innocentio I. Castrium, uirum doctum et religiosissimum audiamus. Rem in pauca conferam. Theophili et Epiphanii euo, sub finem seculi Iu. in Orientis partibus questio percrebuit de natura Dei, utrum scilicet humanam formam haberet necne. Simpliciores, presertim ex monachis, quasi corporeum sibi imaginabantur, unde Anthropomorphite audierunt; hique Origeni erant aduersi, quod Deum esse spiritum docuisset. Qui hanc Origenis sententiam tuebantur, sapientiores et catholici omnes, apud  simpliciores illos pro Origenistis habiti sunt. Contra qui Origenem quomodocumque arguebant pro Anthropomorphitis traducti, quasi Origeni propterea essent infesti, quod Deum esse spiritum tradidisset. Hinc Theophilus Alexandrinus sanctum Epiphanium, licet in omnibus catholice sentientem, Anthropomorphitis interdum adnumerauit apud Socratem lib. uI. cap. 9. Sozomenum lib. uIII. cap. XIu. et Nicephorum lib. XIII. cap. XII. Immo ipsum etiam Hieronymum Origeni, cuius antea fuerat studiosus, aduersari incipientem, Rufinus in libris Apologiarum eodem inuidioso nomine traduxit, et Iohannes Hierosolymitanus Epiphanium, teste Hieronymo in Epist. XXXuIII. alias LXI. ad Pammachium. Rufinus quoque eandem heresim Hieronymo exprobrauit lib. I. In uect. Alii contra Origenis hostes in aliam partem ruebant. Eius enim operum studiosis, licet Catholicis, Origenianas hereses tribuebant. Sic eas Epiphanius, Hieronymus, et Theophilus Chrysostomo et monachis tribuerunt: quo pretextu Theophilus, monachis  Nitrie, qui, illius mores non probantes, ab eodem recesserant, teterrimum bellum indixit, coacto etiam in eos monachorum Anthropomorphitarum exercitu: unde illos ad se Constantinopolim confugientes, christiana caritate motus Chrysostomus, seruato tamen sacrorum canonum ordine, excepit, ut pro illorum periculo apud Theophilum se deprecatorem preberet, de re ipsa etiam edocto uniuersalis Ecclesie capite Innocentio I. Hoc adnotat Tillemontius tom. XI. ant. 66. et 67. Sed Theophilus, qui ob tam pium sanctum que integerrimi Episcopi officium flecti debuit, tantum abfuit ut flecteretur, ut contra, furiis agitatus in deprecatorem exarserit. Hinc magna in Chrysostomum odia usque ad eius e throno Constantinopolitano depositionem, dirum exsilium, et extremam internecionem. Monachos ipsos, ne ab iis discedamus, Georgius Alexandrinus et Palladius in uita Chrysostomi, Socrates, Sozomenus, Sulpicius, et Isidorus  Pelusiota, una uoce commendant, quos Hieronymus a Theophilo deceptus traducit. Nec unus Epiphanius, sed Theophilus ipse post deiectum Chrysostomum monachos Constantinopoli commorantes in communionem et gratiam eandem recepit. Sic ferme ex Castrio suo Rosweydus. Castrio tamen iungendus Godefridus Hermanus, rem fusius et luculentius pertractans in uita Chrysostomi sub Menardi nomine edita, lib. u. cap. II. et III. post eum Tillemontius tom. XI. pag. 183. 185. et 477. et 485. Nos horum sententie manus dare cogimur potius, quam Baronio, cuius uiri auctoritas caussam preiudicauit A. D. 400. § 1. post Aloysium Lippomanum tom. III. de uitis Sanctorum pag. 144. ubi se uix adduci posse affirmauit, ut sex anachoretas ab Hieronymo tactos, eos ipsos esse crederet, qui in Rufini libro memorantur; quum ex his aliqui fuerint Antonii discipuli, alii Basilii et Nazianzeni alumni, omnesque uite honestate prestantes, diuinisque carismatibus insigniti, prodigiis etiam patratis clari, et optimo fine consummati.  Atqui Lippomanus tot laudes in Rufinianos monachos plane contulit, qui diuersi a Hieronymianis non sunt.

Iu. Iam uarias operis Rufiniani editiones, que uicesimum numerum implent, recenseamus. Editio omnium prima uidetur, que typis plane rudibus sine inscriptione in partes III. distincta, cumque indice in principio prodiit Ulme apud Iohannem Zainer in folio sine anno. Editio II. sine typographi nomine, loco, et anno libris u. comprehensa in forma folii, his uerbis inchoatur: Incipit prefatio beati Hieronymi presbyteri in primum librum de uita Sanctorum Patrum. Deinde: benedictus Deus. Hic, ut in superiori editione, liber Rufini primo loco statuitur. Rosweydus hanc ante A. D. 1471. propterea factam arbitratur, quod Dionysius Carthusianus, qui obiit ipso A. D. in articulo 51. de quatuor Nouissimis historiam Macarii de cranio sacrificuli ethnici inuento, narrat ex libro Iu. de uitis Patrum, que in hac prima editione libro  Iu. habetur.

Editio III. huic per omnia conformis sic inchoatur: Incipit prologus.

Editio Iu. utriusque similis ita incipit: Prologus in fructuosum.

Editio u. sine inscriptione, in quatuor partes diuisa, prodiit Norimberge apud Antonium Koburger A. D. 1478. in folio maximo, cuius prefatio incipit: Ne occasione stili, in hoc opere obseruati. Primo loco, ut in superioribus, exstant sub Hieronymi nomine uite Patrum a Rufino descripte. Huius editionis ordinem subsequentes XII. fideliter exprimunt, nimirum

Editio uI. pariter Norimberge apud Antonium Koburger A. D. 1480. in folio minori.

Editio uII. Germanica, ut uidetur, sine loco et typographo A. D. 1483. in folio.

Editio uIII. uenetiis apud Octauianum Scotum Modetiensem A. D. 1483. in 4o.

Editio IX. Germanica, ut uidetur, incerto loco et  typographo A. D. 1485. in folio.

Editio X. Lugduni per Nicolaum Wolff de Lutrera apud Iacobum Huguetanum A. D. 1502. in 4o.

Editio XI. Lugduni per Iannot de Campis 1507. in 4o.

Editio XII. uenetiis per Bonetum Locatellum 1508. in 4o.

Editio XIII. Lugduni per Stephanum Balam 1509. in 4o.

Editio XIu. Lugduni per Iacobum Sachon 1512. in 4o.

Editio Xu. uenetiis per Nicolaum de Francofordia 1512. in 4o.

Editio XuI. Lugduni per Iacobum Miit 1515. in 4o.

Editio XuII. Lugduni per Iacobum Marescal. 1526. in 4o.

Editio XuIII. sic prenotatur: D. Hieronymi sacrarum literarum interpretis, ut celeberrimi, ita et peritissimi,  in uitas Patrum, opus pium Christianoque lectori perutile, cuius crebra lectio peccatoris etiam saxeum cor emollit, ac ipsum ad nostre Religionis Zelum non mediocriter allicit. Lugduni per Antonium uincent 1536. in 4o. Uno anno serius hanc editionem factam scripsit Rosweydus. Celsus Hugo Dissutus in epistola nuncupatoria ad Io. de Poupeto Cabilonensem Episcopum, que omnes editiones Lugdunenses comitatur, ait, se uetustiori adhibito exemplari, opus tot mendis fedatum purgasse, ut antiqui uix libri uestigia comperiat quispiam.

Editio XIX. libris u. distincta, prodiit hoc titulo: Prototypon ueteris Ecclesie continens uitas, gesta, dictaque Sanctorum Dei amicorum utriusque sexus, auctore seu rhapsodo S. Hieronymo partim, partim aliis atque aliis. Colonie per Casparem Gennepeum A. D. 1547. in-folio. Qui hanc editionem adornauit Theodoricus Loher Carthusianus, in epistola, qua prefatur Ottonem Truchsesium Cardinalem et Episcopum Augustanum, testatur, se has uitas Patrum  ex antiquis et fide dignis exemplaribus Mss. octo, aut decem, simul collatis, recognouisse, et ueteri integritati restituisse. Nouum in ordinem uitas digessit, inter quarum auctores Petronium enumerat.

Editio XX. que a superiori non differt, nisi in epigraphe, et in nuncupatoria epistola, sic inscribitur: uite Sanctorum Patrum, ueteris, Catholice atque Apostolice Ecclesie, dicta gestaque insignia et admiranda excellentium aliquot Dei amicorum utriusque sexus complectens, auctore D. Hieronymo partim, partimque aliis, quos uersa pagina nosse poteris, accepta et approbata ab Ecclesia Catholica ante annos plus mille quinquaginta. Colonie apud Casparem Gennepeum 1548. in folio. Loherius Henrico Abbati in Wiblinghen Ordinis S. Benedicti, opere ab se prestite rationem sic reddit: uitas Patrum modo a plus mille erroribus, qui passim intercurrebant, ad uetustissima pariter ac diuersa exemplaria repurgauimus: nam multa sunt restaurata, pleraque adiecta,  nonnulla adempta, omnia denique adeo adamussim examinata, ut non modo renouatus, sed plane renatus tantus thesaurus  ab omnibus piis merito excipi possit.

Editio XXI. Compluti facta est apud Io. Gratianum 1596. in 4o.

Sed iam satis editionum Latinarum Historie Rufini de uitis Patrum, que nomine alieno, ante Heribertum Rosweydum typographicis formis excuse sunt. Ut operis pretium, omnium ferme populorum consensu agnitum, magis eluceat, eius in exteras quoque linguas conuersiones recenseamus.

Post Grecam, Syriacam, et Arabicam translationes, nobis occurrit Italica I. in libros uI. distincta. uenetiis apud Antonium Bartholomei A. D. 1476. in folio.

Italica II. cum figuris ex noua interpretatione Io. Marii uerdizzoti. uenetiis apud Gurras A. D. 1589. in 4o.

Gallica I. Lugduni A. D. 1486. laudatur in editione  Anglica mox adducenda.

Gallica II. cum figuris, interprete anonymo. Parisiis apud Io. Duprè A. D. 1494. in folio.

Gallica III. Parisiis absque indicio anni et typographi in 4o.

Gallica Iu. cum figuris interprete anonymo. Parisiis apud Guillelmum Chaudiere A. D. 1605. in 4o.

Gallica u. interprete Iacobo Gualtier. Parisiis apud Guillelmum de la Noue A. D. 1606. in 8o.

Gallica uI. per Arnaldum Andillium. Parisiis apud Petrum Petitum A. D. 1657. tom. II. in 4o. editio Iu.

Gallica uII. Fosseo interprete, laudatur a Tillemontio in uita S. Apollonii tom. X. pag. 36.

Belgica I. Iuuolle per Petrum uan Os A. D. 1490. in folio paruo.

Belgica II. Delphis apud Henricum Eckert A. D. 1498. in folio paruo.

 Belgica III. Leyde apud Io. Seuersem A. D. 1511. in folio paruo.

Germanica cum figuris in folio.

Anglica cum figuris. interprete Guillelmo Capton. Westmonasterii apud Wynkyn de Worde A. D. 1495. ad exemplar impressum. Lugduni A. D. 1486.

Tantus hic et tam uarius editionum et translationum numerus Rosweydum a noua Rufini aliorumque eiusdem argumenti operum editione, antiquis codicibus in subsidium uocatis, paranda, nequaquam deterruit. Hi codices, Belgici plerique omnes, ad quorum fidem Rufini librum se exegisse testatur proleg. XXIu. pag. 76. subsequentes sunt.

    1. Affligeniensis.
    2. Aquicinctinus.
    3. Audomarensis. Rufini nomine inscriptus.
    4. Bibrachensis.
    5. Bone spei.
    6. Cambronensis.
    7. Cameracensis maior.
     8. Cameracensis minor.
    9. Cartusianus prope Bruxellas.
    10. Claromarescanus.
    11. Crispiniensis.
    12. Florianensis.
    13. Ingolstadiensis.
    14. Insulanus Sancti Iacobi.
    15. Letiensis maior.
    16. Letiensis minor.
    17. Moretianus.
    18. Rebdorffensis.


His perinsignibus adiumentis collatum et recognitum Rufini opus, coaluit magno corpori de uitis Patrum, siue Historie Eremitice, cura et studio Rosweydi, sub auspiciis Antonii de uinghe Abbatis Letiensis Ordinis S. Benedicti, uulgate Antuerpie typis Plantinianis A. D. 1615, in folio, et mox Lugduni A. D. 1617. Ceterum de hoc labore suscipiendo magnum Baronium aliquando cogitasse, conscii eius  studiorum significarunt alteri uiro magno Iacobo Cardinali Peronio apud Rosweydum. Immo Baronius ipse id se facturum diserte innuit in notis ad diem 18. Ianuarii. Sed editio, reliquarum prestantissima et absolutissima ea est, quam denuo laboratam octo post annos, distractis iam primis exemplaribus, Rosweydus iterum accurauit: cuius hoc loco integram inscriptionem recitabo. uite Patrum, de uita et uerbis Seniorum, siue Historie eremitice lib. X. auctoribus suis et nitori pristino restituti, ac notationibus illustrati opera et studio Heriberti Rosweydi Ultraiectini e Soc. Iesu Theologi. Accedit Onomasticon rerum et uerborum difficiliorum cum multiplici Indice etiam concionatorio.

Editio secunda uarie aucta et illustrata.

Antuerpie ex officina Plantiniana MDCXXuIII. in folio.

Que in antiquis editionibus primo loco exstat Rufini Historia, heic librum II. conficit. Primus enim totus tributus est uitis, quas Hieronymus,  aliique scripserunt. Idem liber II. eruditis preludiis et notationibus illustratus, inchoatur pag. 424. et desinit pag. 491. constans capitibus XXXIII. preter prologum, et etiam epilogum, in quo postremo octo pericula numerantur, que Sanctus Petronius subiit, nudis pedibus Thebaidem, Tabennam, Nitriam, ceterasque Aegypti solitudines peragrans: quarum situs patet in Chorographia mansionum eremiticarum, quam Rosweydus egregie delineatam et eri incisam Operi suo-preposuit.

Sed de inscriptione Operis nostri quedam dicenda sunt. Aegyptiorum monachorum uitam, dicit Rufinus in prologo. uitas Patrum a plerisque ueterum dic legimus apud Rosweydum prolegom. I. pag. 3. et recte quidem certe ex uossio de uitiis sermonis lib. uII. post literam Z. Idem nomen, quamuis ceteros etiam libro nostro adnexos comprehendat, antonomastice tamen, precipueque unum Rufinianum  omnium primum, tunc Hieronymi uulgo creditum, eiusdemque nomine in Grecum sermonem translatum, indicauit, ut uidimus ex uerbis Gelasii et Gennadii. Hoc etiam patet ex Sancto Benedicto, qui in Regula cap. XLII. earum lectionem monachis suis commendans, precipit, ut unus legat uITAS PATRUM, utique secundum illud Gennadii in Catalogo cap. XLI. ubi de his ipsis Rufini uitis loquens ait: Eas uelut speculum et NORMAM professionis sue MONACHI amplectuntur. Idem opus indicari uidetur his Cassiodori uerbis de Institutione diuinarum literarum cap. XXXII. uITAS PATRUM, confessiones fidelium, passiones martyrum legite. Gregorius Turonensis lib. I. de uita Patrum sui seculi cap. XII. laudat uITAS PATRUM ac institutionem monachorum. Fulbertus Carnotensis epist. LXXIX. Mitto tibi Cyprianum cum Porphyrio et uITAS PATRUM cum Psalterio. Quum hi, aliique scriptores, uitas Patrum in quarto casu positas, commendassent, hinc factum, ut eedem he nostre Rufini uite non solum in plerisque libris,  antiquitus editis, sed etiam in aliquo ex uetustis codicibus Mss. quasi recto casu, uel , et unica uoce indeclinabili, uitas Patrum inscriberentur: qua de re agit Rosweydus in prolegomeno I. pag. 8.

Ex dictis facile intelligimus, quanta olim huius libri auctoritas passim apud uiros sanctissimos fuerit: quem etiam, scripturam publice legendam et ab erroribus uacuam Gelasius Pontifex dixit. Sanctus Eucherius Lugdunensis episcopus in epistola de Laude Eremi huc respexit, ubi ait: Quid nunc ergo Iohannem, Macariumque commemorem, aliosque complures, quorum conuersatio aum in desertis est, in celis facta est? Siquidem, obseruante Rosweydo in notis ad Eucherium pag. 45. hic liber tunc ferme in manibus erat. Iohannes occurrit in cap. I. Nec de alio Sidonius loquitur carm. XuI. u. 99.

Qua nunc Elias, nunc te iubet ire Iohannes,
 Nunc duo Macarii, nunc et Paphnutius heres,
Nunc Or, nunc Ammon

Hi omnes in Rufini libro memorantur. Ad hec in Martyrologio Romano die 28. Martii, que de Sancto Ioanne Eremita leguntur, ex Rufino manarunt. Rosweydus prolegomeno u. pag 29. Rufino quoque transcribit librum III. de uitis Patrum superiori subiunctum, quem editi Hieronymo adiudicant. Fatetur tamen uir probus et doctus nichil subsidii ad auctorem indagandum ex codicibus Mss. sibi suppetere preter similitudinem stili, et quandam allusionem inter hec uerba prologi libri II. Ut dubitari non debeat, eorum meritis adhuc stare mundum, et hec initio prologi libri III. uere mundum quis dubitet meritis stare Sanctorum. uossius Rosweydum sequutus, de Historicis latinis lib. II. cap. XI. hunc posteriorem librum Rufino et ipse tribuens, id ex dictione cognosci pronunciat. Sed aliis forsan aliter iudicare facile est. Hoc tamen agere superuacaneum, dum illa  ipsa per Rosweydum detecta allusio ostendit, posteriorem hunc librum serius concinnatum. Liber II. omnino unus, perfectus et absolutus, complectitur totum Itinerarium Sancti Petronii per Aegyptii solitudines. Hunc unum innuunt Hieronymi uerba in epistola ad Ctesiphontem: LIBRUM  scripsit quasi de monachis. Quos ibi nominat, sunt omnes in hoc libro II. Nemo in tertio. Rosweydus in notis pag. 534. obseruat, prologum huius libri III ex Palladii proemiis deriuatum. Atque hoc ipso manifestum fit, post Palladii historiam prodiisse, siue post A. D. 420, atque adeo post Rufinum, iampridem extinctum. Tillemontius, in uita Sancti Hieronymi Art. 125. tomo XII. pag. 306 ad euincendum, hunc librum III. longo tempore post Rufinum fuisse edolatum, hoc unum sufficere ait, quod cap. CLXIII. pag. 524. Sancti Arsenii obitum memoret, quem ante A. D, 443. statui non posse docet in eius uita tom.  XIu. Art. 10. pag. 697. Ergo hic liber ad Rufinum nequaquam pertinet.




CAPUT XIu.

I. Rufinus commentarium scribit in Symbolum Apostolorum. Breuiter in eo contenta recensentur. II. Testimonia tam ueterum, quam Recentiorum adducuntur. III. Huius Commentarii uarie editiones.




I.

Gennadius in Catalogo cap. XuII. ceteris Rufini lucubrationibus, proprio labore, immo gratia Dei et dono confectis, Symboli explicationem adnumerat, de qua tam magnificum testimonium circumferri testatur, ut in eius comparatione alii nec exposuisse credantur. Argumento est. quod maiores nostri aliquando Cypriani martyris opus, aliquando Hieronymi existimauerint: utrumque perporam sane uel uno teste Gennadio. Laurentius quidam incerte Sedis episcopus, quem Rufinus in ipso statim limine uocat fidelissimum Papam, et cuius erga scripturas diuinas  amorem et studium alibi laudat, Christi Sacramentorum interposita rel gione, per literas Rufinum adstrinxerat, ut aliquid de fide secundum Symboli traditionem, rationemque componeret. Suspicor, hunc Laurentium unum fuisse ex episcopis metropoli Aquileiensi attributis, puta Concordie, Rufini patrie: cuius sedes uacat apud Ughellum ante seculum sextum. Rufinus certe quotiescumque Aquileiensis Ecclesie disciplinam adducit, multitudinis numero usurpato, eam Laurentii perinde ac suam facere uidetur. Rufini uerbis hoc doceo: Duo isti sermones in Ecclesie Romane Symbolo habentur. Constat apud NOS additos, hereseos caussa Sabellii, illius profecto que a NOSTRIS Patripassiana appellatur. Et mox: Ut ergo excluderetur talis impietas de Patre, uidentur hec addidisse MAIORES NOSTRI, hoc est Rufini et Laurentii, si bene auguror. Alibi ait: Et ideo satis caute Ecclesia NOSTRA Fidem Symboli docet. Hec enim semper ad unum Rufinum referri, uix puto, sed ad eum etiam, quem alloquitur, Laurentium episcopum. Iam ad propositum  redeamus. Itaque Rufinus premissa excusatione, qua singularem suam modestiam patefacit, opus ipsum adgreditur. Tamen nec idoneus ad scribendum haberi uult, nec ignarus, quam non sit absque periculo multorum iud ciis ingenium tenue et exile committere: quibus uerbis fortasse inuidiam sibi nuper ab Hieronymi necessariis conflatam designat. Sed fretus Laurentii Episcopi precibus, quibus apud Deum petitionis imposite necessitatem iuuari postulat, obedientie magis reuerentia, quam ingenii presumptione se dicere tentaturum affirmat, que quidem non tam perfectorum exercitiis digna uideantur, quam que ad paruulorum in Christo et incipientium, librentur, auditum. Nonnullos ex ecclesiasticis Tractatoribus aliqua de Symbolo pie et breuiter edidisse testatur, et Photinum etiam Sirmiensem Episcopum. Hunc tamen, non, ut rationem uere Fidei audientibus explanaret, sed ut simpliciter dicta ad argumentum heretici dogmatis traheret. Se uero ait Symboli simplicitatem  uerbis Apostoli enarraturum, uel que omissa uidentur a prioribus adimpleturum. Symbolum Fidei, ut normam future predicationis, et regulam credentibus dandam, confectum ait ab Apostolis in uno positis et Spiritu Sancto repletis: qua in re ad uniuersalem omnium Ecclesiarum traditionem appellat: hec traditio Ecclesiis data est. Tradunt maiores nostri. Dupinum in tomo u. Bibliothece quinto seculo primum et solum Rufinum Apostolos symboli auctores fecisse affirmantem, hinc spissi erroris iure arguit Mattheus Petitdierius in Animaduersionibus tom. I pag. 96. Symbolum Grece, Latine collatio, indicium, uel signum, Rufino est, quoniam Apostoli in unum contulerunt quod unusquisque sensit, et quia istud indicium non scribi chartulis aut membranis, sed requiri credentium cordibus tradiderunt, per quod agnosceretur is, qui Christum uere, secundum Apostolorum regulas predicaret tunc maxime, dum multi ex circumeuntibus Iudeis simulabant se esse Apostolos Christi, et lucri alicuius  uel uentris gratia ad predicandum proficiscebantur, nominantes quidem Christum, sed non integris traditionum lineis nunciantes. Id exemplo a militia petito illustrat, ubi Symbolo uel tessera socius ab hoste distinguitur. Hoc Symbolum Apostolice Fidei, quod uerbum breuiatum, et breuialem sermonem uocat, cum Aquileiensi commissum expandam, quoniam Rufinus utrumque committens pariter explicat.



I. Symbolum Apostolicum uetus.

Credo in Deum Patrem omnipotentem, et in Christum Iesum, unicum eius Filium Dominum nostrum qui natus est de Spiritu Sancto ex Maria uirgine,  crucifixus sub Pontio Pilato, et sepultus descendit ad inferna. Tertia die resurrexit a mortuis. Ascendit ad Celos. Sedet ad dexteram Patris. Inde uenturus est iudicare uiuos et mortuos. Et in Spiritu Sancto. Sanctam Ecclesiam; Remissionem peccatorum; Carnis resurrectionem.



II. Symbolum Aquileiense.

Credo in Deo Patre omnipotente, inuisibili et impossibili, et in Christo Iesu unico Filio eius Domino nostro, qui natus est de Spiritu Sancto ex Maria uirgine, crucifixus  sub Pontio Pilato, et sepultus descendit ad inferna. Tertia die resurrexit a mortuis. Ascendit ad Celos. Sedet ad dexteram Patris. Inde uenturus est iudicare uiuos et mortuos. Et in Spiritu Sancto. Sanctam Ecclesiam. Remissionem peccatorum. HUIUS carnis resurrectionem.

Hactenus utrumque Symbolum, paulo accuratius quam in tabula quatuor ueterum Symbolorum ante primum tomum Bibliothece Dapintane. In editionem Lugdunensem uox Catholicam post Ecclesiam irrepsit. Nam abest a ceteris editionibus, neque a Rufino explicatur. Idem interpres Rufinus singulos articulos contra hereticos et paganos tanta recondite et sincerioris doctrine copia et excellentia exponit, ut  nichil doctore et theologo Christiano dignius excogitari possit. Obseruat, in diuersis Ecclesiis aliqua primis uerbis Credo in Deo Patre omnipotente, adiecta inueniri. In Ecclesia tamen  urbis Rome hoc non deprehenditur factum, quod ego propterea esse arbitror, quod neque heresis ulla ibi sumsit exordium, et mos inibi seruatur antiquus, eos, qui gratiam baptismi suscepturi sunt, publice, idest Fidelium populo audiente, Symbolum reddere. Hinc publicus auditus adiectionem nullam admittebat. Contra in ceteris locis propter nonnullos hereticos addita quedam uideri, per que nouelle doctrine sensus crederetur excludi: quibus statim ista subnectit: Nos tamen illum ordinem sequimur, quem in Aquileiensi Ecclesia lauacri gratia suscepimus. uel hoc unum primos huius opusculi editionis auctores monere debuisset, ne illud Cypriano, nec Hieronymo adscriberent, quorum neuter in Aquileiensi Ecclesia lauacri gratiam suscepit. Suum illum ordinem Aquileiensis Ecclesie ita explicat.  His  additur: Inuisibilem et impassibilem. Sciendum quod duo isti sermones in Ecclesie Romane Symbolo non habentur. Constat autem apud nos additos hereseos caussa Sabellii, illius profecto, que a nostris Patripassiana appellatur, idest, que et Patrem ipsum uel ex uirgine natum dicit, et uisibilem factum esse, uel passum affirmat in carne. Ut ergo excluderetur talis impietas, de Patre uidentur hec addidisse Maiores, et inuisibilem Patrem atque impassibilem dixisse. Constat enim Filium, non Patrem incarnatum et ex carne natum, et ex natiuitate carnis Filium uisibilem et passibilem factum. Orientales Ecclesias pene omnes in primis articulis tradere animaduertit: Credo in unum Deum Patrem omnipotentem, et in Christum Iesum, unicum Filium eius, Dominum nostrum. Scilicet non numero unum, sed uniuersitate: qui propterea unus dicitur, quod alius non sit. Quid Dei, quid Patris uocabula indicent, paucis exponit; Diuine generationis Filii  a Patre, mysterium ineffabile enarrat, Deum tamen credendum Patrem unici Filii Dei Domini nostri, non discutiendum esse, pronunciat. Postquam multa de Filio Dei unico, de Trinitate, deque uirgine matre dixisset, contra Paganorum obtrectationes insurgit, nos irridentium, quando audiunt predicari uirginis partum, quibus ubi secundum sensum eorum respondit, hec subdit: Nihil ibi ducas impossibile, ubi aderat uirtus Altissimi. Nihil de humana fragilitate cogites, ubi plenitudo inerat diuinitatis. Notat, in Ecclesie Romane et Orientalium Symbolo non haberi articulum, descendit ad inferna, uim tamen uerbi eandem esse in eo quod sepultus dicitur. Hunc articulum, et subsequentem, tertia die resurrexit a mortuis, diuinis scripturis fuse et doctissime explanat. Quod dicitur iudicare uiuos et mortuos, non ideo dictum ait, quod alii uiui, alii mortui ad iudicium ueniant, sed quod animas simul iudicabit et corpora, in quibus uiuos animas, mortuos corpora nominauit. In Spiritus Sancti commemoratione adimpleri docet mysterium  Trinitatis. Distinctionem personarum paucis complectitur, inque illis uocabulis, ubi de diuinitate ordinatur Fides, IN Deo Patre dici, et IN Christo Filio eius, et IN Spiritu Sancto. In ceteris, ubi non de diuinitate, sed de creaturis, et de mysteriis sermo est, IN prepositionem non addi, ut dicatur IN Sancta Ecclesia, sed Sanctam Ecclesiam credendam esse, non ut Deum, sed, ut Ecclesiam Deo congregatam. Et remissionem, non IN remissionem peccatorum: et resurrectionem, non IN resurrectionem carnis. Quare hac prepositione IN, creatorem a creaturis secerni, diuina separari ab humanis. Hic ex occasione Scripturarum uolumina enumerat, que secundum maiorum traditionem per Spiritum Sanctum inspirata, creduntur, et Ecclesiis Christi tradita. Id se prestare ait euidenti numero, sicut ex Patrum monumentis accepimus. Hos libros in duas classes diuidit, in Canonicos et Ecclesiasticos, a me hic dispositos.


CLASSIS I. Libri Canonici.


I. ueteris Testamenti.

    1. Genesis.
    2. Exodus.
    3. Leuiticus.
    4. Numerus.
    5. Deuteronomium.
    6. iehsu Naue.
    7. Iudicum simul cum Ruth.
    8. Regnorum libri Iu. quos Hebrei duos numerant.
    9. Paralipomenon, alias liber Dierum.
    10. Esdre libri II.
    11. Esther.
    12. Esaias.
    13. Hieremias.
    14. Ezechiel.
     15. Daniel.
    16. Duodecim Prophetarum liber unus.
    17. Iob.
    18. Psalmi Dauid.
    19. Prouerbia.
    20. Ecclesiastes. Salomonis.
    21. Canticurom.




II. Noui Testamenti.

    1. Matthei.
    2. Marci.
    3. Luce. Euangelia Iu.
    4. Iohannis.
    5. Luce Actus Apostolorum.
    6. Pauli Epistole XIu.
    7. Petri Epistole II.
    8. Iacobi una.
    9. Iude una.
     10. Iohannis tres.
    11. Iohannis Apocalypsis.


Rufinus hunc indiculum Scripturarum ita concludit: Hec sunt, que Patres intra canonem concluserunt, et ex quibus Fidei nostre assertiones constare uoluerunt. Sciendum tamen est, quod et alii libri sunt Canonici, sed Ecclesiastici a maioribus appellati. Hi uero subsequentes sunt.


CLASSIS II. Libri Ecclesiastici.


I. ueteris Testamenti.

    1. Sapientia Salomonis.
    2. Sapientia Sirach, siue Ecclesiasticus.
    3. Tobias.
    4. Iudith.
    5. Maccabeorum libri.




II. Noui Testamenti.


    1. Libellus, qui dicitur Pastoris siue Herme.
    2. Alter, qui appellatur Due uie uel Iudicium Petri.


Ita hos duos libros postremos cum doctissimo Cotelerio in Iudicio de Herme Pastore pag. 73. distinguendos putamus. In editione Barrei Hermes pro Herme perperam legitur. Rufinus scribit, maiores nostros hec legi quidem in Ecclesiis uoluisse, non tamen proferri ad auctoritatem ex his, Fidei, confirmandam. Ceterum ipse in hoc catalogo concinnando sequutus est canonem Hebreorum, quod et alios ex patribus antea fecisse compertum est. Nihilominus euo ipso Rufini diuina huius secunde Classis librorum ueteris Testamenti auctoritas ab uniuersa Ecclesia agnita et recepta est. Nam Concilium III. Carthaginense canone 47. codex Ecclesie Africane cap. XXIu. Innocentius I. epist. II. ad Exsuperium Tolosatem, et Augustinus lib. II. de Doctrina Christiana  cap. uIII. §. 13. demto Pastore et Iudicio Petri, hos omnes inter libros canonicos recensuerunt. Hinc refutatur Andreas Riuetus, qui in Pseudocritico lib. II. cap. Xu. postquam Rufini opus, omnium consensu eruditum et lectu dignissimum, appellasset, statim addidit: nisi quod Papistis displicet in eo, quod cum Hieronymo diligenter libros canonicos a non canonicis discriminat. Sed eodem euo Ecclesie auctoritas rectius eos discriminauit: quod hereticis et Riueto nequaquam placet. Notandum tamen a Rufino Epistolam ad Hebreos inter XIu. canonicas Paulo tribui, alias tredecim sole essent. Ceteras Scripturas, duabus istis classibus pretermissas, inter apocryphas Rufinus ait momerari, quas in Ecclesiis legi noluerunt. Dici Sanctam Ecclesiam. que Fidem Christi integram seruat, et non habet maculam aut rugam, ut distinguatur ab Ecclesiis hereticorum, que non sunt sine macula et ruga perfidie. Subinde hereticorum licet non omnium, qui huiusmodi ecclesias  non Sanctas congregauerunt, seriem ita subnectit.

    1. Marcion.
    2. ualentinus.
    3. Ebion.
    4. Manicheus.
    5. Paulus Samosatenus.
    6. Photinus.
    7. Arius.
    8. Eunomius.
    9. Donatus.
    10. Nouatus.


In exponendo articulo, qui ad carnis resurrectionem attinet Rufinus multus est contra ualentinianos, Manicheos, et Infideles, fortasse etiam contra obiectiones sibi ab Hieronymo  de hoc eodem articulo impactas. Quod enim libro II. Apologie de singulari disciplina Ecclesie Aquileiensis pro se iam dixerat, hoc iterum  dicit, nempe in articulo de carnis resurrectione, ab Ecclesia illa sua addi pronomen huius, ut ueram, naturalem, humanam, et propriam carnem induendam ostendat: ideo, inquit, satis caute Ecclesia nostra  Fidem Symboli docet, que in eo, quod a ceteris traditur, carnis resurrectionem, uno addito pronomine, tradidit HUIUS carnis resurrectionem. HUIUS sine dubio, quam habet is, qui profitetur, signaculo crucis fronti imposito, quo sciat unusquisque Fidelium carnem suam, si mundam seruauerit a peccato, futuram esse uas honoris, utile Domino, ad omne opus bonum paratum. Deinde post pauca, que commonitionis tantummodo gratia ab se dici ait, fatetur, hunc articulum ad Fidem suam manifestandam se explicuisse: Hec quidem ad probationem dicta sunt professionis nostre, atque confitemur in Symbolo HUIUS carnis resurrectionem. Mox breui et uere pietatis plena, totius explicationis anacephaleosi subiuncta, operi finem imponit, sine ulla ambage ad rectam fidei normam de articulo uite eterne locutus. Hac iis  addita, quibus superius hereticorum dogmata Rufinus improbat, eius Fidem per omnia Catholicam produnt. Nihil sane modestius, nichil sincerius a tanto uiro scribi, expectari poterat.

II. Iam audiamus illustre de hoc Rufini opere testimonium ex Cassiano lib. uII. de Incarnatione cap. XXuII. Rufinus quoque, Christiane philosophie uir, haud contemnenda ecclesiasticorum doctorum portio, ita in expositione Symboli de Domini natiuitate testatur: »Filius enim, inquit, Dei nascitur ex uirgine, non principaliter soli carni sociatus, sed anima, inter carnem Deumque mediante, generatus.« Nunquid obscure Deum ex homine natum testificatus est? Que Cassianus ex Rufino adducit, exstant pag. 177. editionis Barrei. Idem Cassianus cap. XXIu. paucorum sanctorum uirorum atque illustrium Sacerdotum dicta se subiuncturum affirmauerat, ut id, inquiens, quod auctoritate testimoniorum sacrorum iam approbauimus, etiam fide presentis temporis roboremus. Patres  uero hi sunt ex Latinis.

    1. Hilarius.
    2. Ambrosius.
    3. Hieronymus.
    4. Rufinus.
    5. Augustinus.


Postmodum Grecos adducit. Ex recentioribus Iacobus Pamelius huic scripto, ab se inter opera Cypriani edito, primas tribuit, in confirmandis pulcherrime fidei articulis ex utriusque Testamenti prophetis scripturisque. Andreas Saussayus in gloria Sancti Andree Apostoli lib. II. cap u. pag. 130. Rufinus, ait, Aquileiensis presbyter doctrina sane et eloquentia perillustris, hoc Symbolum ita feliciter interpretatus est, ut ipse Cyprianus putaretur; unde etiamnum luculenta eius expositio inter Cypriani opera recensetur. Subsequitur Io. Baptista Cotelerius in Monumentis Ecclesie Grece tom. III. pag. 677. notans Iustinum Martyrem in Dialogo cum Tryphone, et Cyrillum Hierosolymitanum in Catechesi XIII. perinde ac  Rufinum in expositione Symboli pag. 181. editionis Barrei locum Osee cap. X. u. 6. enarrauisse arbitratur ut Herodi adplicandum. Sane Augustinus Touttee, qui nouam editionem operum Sancti Cyrilli accurauit, in notis ad eandem Catechesim pag. 186. 193. et 200. inde Rufinum sua sumsisse declarat. Quidni uero sumsisse homo in Grecorum scriptis tandiu uersatus, et Cyrilli in primis, quem nouerat, cuius etiam Ecclesie erat presbyter? Generatim quoque eum nominat ubi ait, ecclesiasticos tractatores aliqua de Symbolo pie et breuiter edidisse. Breuiter enim de Symbolo Cyrillus in Catechesi, quam diximus, aliqua scripserat. Iacobus Usserius in Diatriba de Romane Ecclesie Symbolo pag. 7. obseruat, uenantium Fortunatum in sua explicatione Symboli, Rufinum secutum. Hoc factum, quia Fortunatus lauacri gratiam in Aquileiensi Ecclesia, perinde ac Rufinus, acceperat, ut suo loco ostendam. Gerardus  Io. uossius lib. uII. de uitiis Sermonis tom. u. Operum pag. 380. col. 2. in hoc Rufini opere uerbum nubor legi notauit, utique ex ore uulgi sumtum. Plautum illo usum, notat in Minerua Franciscus Sanctius lib. III. cap. III. §. 258. pag. 393. edit. III. Perizonii. Idem uossius lib. uIII. pag. 389. obseruat quoque a Rufino Actus Apostolicos et Actibus Apostolicis dici, qui alias Acta et Actis dicuntur. Gebhardus Elmenhorstius in notis ad Arnobium quedam Rufini loca ex hoc eodem opere adducit, Arnobianis conformia ad librum II. pag. 64. editionis Lugduni Batauorum anni 1651.

III. Huius Expositionis principem editionem puto illam, quam laudauit Iohannes Fellus in notis ad appendicem Operum Sancti Cypriani, primum Oxonii e theatro Sheldoniano A. D. 1682. in folio et postmodum Amstelodami et Breme excusorum. Isti appendici Fellus Rufini expositionem adiunxit, proptereaquod alii quoque adiunxissent. Editio, quam dixi, sub ipsis rei typographice initiis seorsum prodiit,  hoc titulo insignis: Expositio Sancti Hieronymi in Symbolum Apostolorum ad Papam Laurentium. Oxonie 1468. in 4o. absque ullo typographi nomine. Hanc uidit, recensuitque in Annalibus typographicis Michel Mattaire tom. I. pag. 63. ubi ait Th. Barlowium exemplari sua manu hanc notulam addidisse: Rufini est hec Expositio, non Hieronymi. In Ms. codice uaticano 343. folio 1. idem quoque opus Hieronymi nomen prefert. Hec falsa inscriptio imposuit M. Antonio Sabellico, ut Hieronymum Aquileie tinctum putaret, ubi se tinctum dicit auctor Expositionis Rufinus. Do uerba Sabellici ex libro III. de Antiquitate Aquileie. Hieronymus autem se baptismatis lauacro Aquileie insignitum in Symboli Expositione testatur: quo fit, ut uel in ea urbe eum natum confiteamur oporteat, uel certe non procul inde: quippe quem Aquileiensis parochie, uel ex hoc ipso fuisse, manifeste apparet. Hunc Sabellici errorem, patrie Ecclesie perhonorificum, nostrates libenter hauserunt,  et pre his Candidus in Commentariis libro II. ante finem. Henricus Palladius libro IX. frigide addit: id multos, non inani forsitan argumento sibi persuasisse. At heus uiri boni! Hieronymus semel atque iterum manifeste prodit, se Rome, non Aquileie, Christi uestem albam, in baptismo dari solitam, induisse. Consulatur eius Epist. XIu. alias LuII. et XuI. alias LuIII. ad Damasum. Mendum tamen istud, cuius fundus exstitit praua inscriptio, quam dixi, Expositionis in Symbolum, mox deleuit prima editio prioris uoluminis Epistolarum Sancti Hieronymi, biennium post illam Oxoniensem expressa Rome in domo Petri de Maximis iuxta campum Flore, presidentibus magistris Conrado Sweynheim et Arnoldo Pannartz A. D. 1470. in folio. In hoc enim uolumine Expositio in Symbolum prostat, non quidem Hieronymo, sed Rufino, legitimo auctori, attributa. Labbeus in Bibliotheca minori, supplemento IX. p. 340. uniuersa Rufini Opera hoc uolumine comprehendi perperam credidit, et Caueum pariter  secum in errorem traxit, quum tamen nichil ex Rufini scriptis preter Symboli enarrationem, initio positam, eo uolumine comprehendatur. Codex Germanensis in fine operum Sancti Cypriani pag. 198. editionis regie Baluzii 1726. in folio a Rufino eque tribuit his uerbis. Expositio Symboli Sancti Rufini. Erasmus, qui primus istum Rufini fetum inseruit operibus Sancti Cypriani, Basilee apud Frobenium A. D. 1519. 1525. et 1530. et in officina Heruagiana A. D. 1540. in folio excusis, ita de eo scribit in epistola ad Laurentium Puccium Cardinalem: Symbolum Fidei, quod in euulgatis pariter ac descriptis uoluminibus, Cypriani titulum habet, inter opera Diui Hieronymi fertur Rufini nomine. Infra uero in notis post epistolam: Stilus satis arguit, hoc opus non esse Cypriani, et inter opera Hieronymi fertur inscriptum Rufino. Nec abhorret phrasis a phrasi Rufini et inter huius opera magnifice de Symbolo meminit Gennadius,  quod adeo preclare dicit esse dissertum, ut ceteri ad hunc dixisse uideantur. In indice pariter hec leguntur: Symboli expositio non est Cypriani, quod hereticos posteriores enumerat. In Censura operum Origenis editionum Basileensium, ubi Erasmus de Librariis queritur, hoc crimen illis adscribit: Symbolum a Rufino explicatum, in Cypriani nomen transtulerunt; sed ita multis commutatis, ut ipsa res clamitet non casu, sed de industria factum esse. Hoc pacto Erasmus expungit, que pridem in Declarationibus suis ad censuras Facultatis Parisiensis Cypriani fetum ratus, scripserat tom. IX. Operum editionis prime pag. 701. Optandum, ut in noua editione huius prestantissime Explicationis, preterite omnes Cypriani, Hieronymi, et Rufini nominibus excuse, cum codicibus Mss. diligenter collate, emendentur, contextu in capita scisso, ne Symboli articuli, uel sermones, ut uocat Rufinus, indiscriminatim et confuse cum explicatione ipsa coalescant, quemadmodum in primis editionibus coaluerunt. Paulus Manutius omnium  optime distinxit in sua editione Romana operum Sancti Cypriani anni 1563. in folio pag. 381. Singuli enim articuli separatim dispositi, et ante singulas enarrationis partes diuerso charactere in medio pagine expressi, legentium oculis offerri debent. Editionibus iam adductis subsequentes accedant. Lugdunensis apud Sebastianum Gryphium cum operibus Sancti Cypriani A. D. 1537. in 8o. tom. II. pag. 154. Iacobi Pamelii cum iisdem operibus, Antuerpie per Io. Stelsium 1568. in fol. Mariani uictorii cum operibus Sancti Hieronymi. Rome in edibus Populi Romani A. D. 1576. tomo IX. pag. 108. Denique Renatus Laurentius Barreus eandem Symboli Explicationem cum aliis Rufini operibus uulgauit Parisiis apud Michelem Sonnium A. D. 1580. pag. 169.



CAPUT Xu.

I. Anatolii Alexandrini canon paschalis a Rufino latine conuersus. II. Eius Epistole omnes deperdite. III.  Aliqua e Latino in Grecum sermonem transtulit.

I. Aegidius Bucherius in Commentario de Doctrina temporum pag. 439. e ueteri codice Ms. primus in lucem edidit Anatolii Alexandrini Laodicensis episcopi Canonem paschalem, cuius uersionem Latinam Rufino eque omnes adscribere ait pag. 450. scilicet tanquam Eusebiane eius Historie adiungendum. Rufinus enim Eusebianam Historiam latine uertit atque etiam interpolauit. Adi Iacobum Usserium in Syntagmate de LXX. Interpretibus cap. u. pag. 50. ubi ex lib. uI. cap. XIII. locum interpolatum adducit. Eusebius enim Canonem hunc decemnouennalem laudat lib. uII. Hist. cap. XXuI. et Beda initio Epistole de Aequinoctio, quam emendatiorem edidit Petrus Franciscus Chiffletius in Dissertatione de Beda cap. III. Laudat etiam cap. Iu. et XXXIII. de Ratione temporum, deinde Colmannus Scotorum Episcopus apud eundem Bedam lib. III. Histor. Ecclesiastice  gentis Anglorum cap. XXu. Io. Georgius Herwartus in Noua Chronologia cap. CCXXXuI. Canonis huius Anatoliani initium a uulgari anno Christi 277. Probi Imperatoris secundo, deducit; at uero Bucherius ab anno antecedente 276. deducendum esse contendit.

II. Atque hec dicta sint de Rufini sinceris et genuinis operibus, que nobis supersunt. Nam Epistolas ad timorem Dei exhortatorias multas in Gennadiani Catalogi capite uII. memoratas, post generale tot seculorum silentium, alicubi inter blattas et tineas etiamnum delitescere, uix sperari posse censemus. Inter has, inquit Gennadius, preeminent ille quas ad Probam dedit. Hec est Anicia Falconia Proba, Sexti Petronii Probi uxor, super omnes Imperii Romani feminas genere perinde ac uirtute clarissima, ad quam scribit Io. Chrysostomus Epist. 168. quamque Hieronymus Epist. XCuII. alias uIII.  de seruanda uirginitate ad Demetriadem uirginem Iuliane filiam, et Probe neptem, miris et magnis laudibus extollit, quarum laciniam hic assuam: Proba illa, inquit, omnium dignitatum, et cuncte nobilitatis in Orbe Romano nomen illustrius: cuius Sanctitas, et in uniuersos effusa bonitas etiam apud Barbaros uenerabilis fuit, quam trium liberorum Probini, Olybrii, et Probi non fatigarunt ordinarii consulatus: et quum, incensis direptisque omnibus, in Urbe captiuitas sit, nunc habitas uenundare dicitur possessiones, et facere sibi amicos de iniquo Mammona, qui se recipiant in eterna tabernacula, ut erubescat omnis Ecclesiastici ministerii gradus, et cassa nomina monachorum emere predia, tanta nobilitate uendente. Hec scribebat Hieronymus A. D. 414. post Urbem iampridem ab Alarico direptam, adeoque post Rufini obitum, ut infra dicemus. Rufinus ergo tante heroidis necessitudine claruit, perinde ac Iohannes Chrysostomus, et Hieronymus, sanctissimi uiri. De Proba insuper aliqua dixi in Antiquitatibus Horte lib. II.  cap. Iu. §. 3.

III. Hieronymus lib. III. Apologie pag. 468. Rufinum his uerbis alloquitur: tu etiam Latinos libros in Grecum uertis: nobis dare nostris externa prohibebis? Quos libros e Latino in Grecum sermonem Rufinus uerterit, ignoramus. Hoc tamen satis refellit Humfredum Hodium, qui lib. I. de Bibliorum textibus originalibus cap. IX. §. 3. pag. 51. constare ait, Rufinum Grecarum literarum non fuisse ualde peritum, nec intellexisse quid significaret, Rufinum scilicet, qui ad triginta annos inter Grecos uersatus doctissimos, inde maxima parte Grecorum bibliothecam Latinis exhibuit, ut ait Gennadius in Catalogo cap. XuII.




CAPUT XuI.

I. An Rufinus Flauii Iosephi operum Latinus interpres. II. uaria de Iosephi antiquissimo codice Mediolanensi. III. Num Hieronymus et Ambrosius  Iosephum Latine conuerterint. Egesippus est Iosephus de Bello Iudaico ab Ambrosio Latine contractus. Iu. Friderici Gronouii collatio inter phrases Ambrosii, et Egesippi adprobata et defensa. u. Iosephi uersio Rufino abiudicatur.

I. Ad lucubrationes alienas, Rufino adscriptas, deuenio. Principem locum obtinent Flauii Iosephi Opera omnia, quorum e Greco in Latinum sermonem antiqua translatio, uulgo Rufinum auctorem prefert. De hoc minime dubitat Philippus Labbeus in notis ad Catalogum Bellarmini tom. II. pag. 308. et post eum Ludouicus Dupinus tom. III. Bibliothece. Hinc Rufinus, ut certus, nec dubius Iosephi interpres, non raro ab imperiosis criticis Erasmo, Scaligero, Casaubono, aliisque immaniter uapulat. Mitior tamen et cautior est Caspar Barthius in Aduersariis lib. XLIu. cap. XXIII. in fine, ubi anceps heret, num in Iosepho Rufinum agnoscat. In Commentario ad Claudianum pag. 1105. Interpres, inquit,  Iosephi, nec Rufini nomen ubique ferens, nec illo in multis indignus. uossius lib. II. de Historicis Latinis cap. XI. de Rufino loquens, hec memorie mandauit: Inter alia, que Gennadius et ex eo Honorius commemorat, Clementis Romani Recognitiones et Flauium Iosephum Latine transtulit. De Clementis Recognitionibus post Gennadii testimonium non est cur dubitemus. De Iosepho tamen Gennadius et Honorius omnino silent, speciatim saltem, nisi generatim loqui dicamus, ubi Gennadius ait, Rufinum maxima parte Grecorum bibliothecas Latinis exhibuisse. Hoc tamen generatim dictum, mox singulari enumeratione ita explicat: Basilii scilicet, et que subsequuntur, Iosephi nomine haud reticendo, si in illis fuisset. Ex ueteribus, qui loquatur, unicus est Cassiodorus, ineuntis sexti seculi scriptor: testis ipse quidem satis locuples, modo perspicuis disertisque uerbis Rufinum Iosephi interpretem faceret. Atqui anceps omnino  est Cassiodorus; deque libris septem captiuitatis siue belli Iudaici tantum loquitur, non de aliis Antiquitatum Iudaicarum, quos se ab amicis magno labore in libros XXII. Latine uertendos curasse ait, quum nondum a quoquam latine uersi fuissent. uerba eius de septem, quos dixi, libris, hec sunt cap. XuII. de Institutione diuinarum literarum: Qui etiam  et alios septem libros captiuitatis Iudaice mirabili nitore conscripsit. Quorum translationem alii Hieronymo, alii Ambrosio, alii deputant RUFINO: que dum talibus adscribitur, omnino dictionis eximie merita declarantur. Hec produnt, quo loco Rufinus haberetur. Caussas, cur ea translatio singulis adscripta fuerit, inuestigemus. Et primo quidem, quod Rufinum spectat, ipse ob tot alias suas translationes in ore omnium uersabatur. Quare Iosephi quoque translatio illi adscribi facile potuit.

II. Iamdudum rumor increbuit, in Bibliotheca Ambrosiana ipsum Rufini autographum, uel saltem apographum longe antiquissimum in cortice Aegyptio  descriptum seruari. Primus, quem reperi eius meminisse initio seculi XuI. est Ponticus uirunius in uita Emanuelis Chrysolore ante suas in eius Erotemata a Guarino contracta, Declarationes tumultuarias, quas uocat, Ferrarie editas apud Iohannem Mazochum A. D. 1509. in 8o. Ponticum de hac Iosephini codicis translatione mirifice iudicantem prestat audire. Nam et circa A. D. 350. et ab Hieronymo descriptam affirmat. uerba eius hec sunt: Exstat Diui Hieronymi, et propria manu, originalis liber Rufini, in Diui Ambrosii Mediolani, in capsa plumbi, peior  qui in papyris uel characteribus Langobardorum antiquis. Anni sunt mille et centum et quinquaginta uel circa, ut ego, qui non ignarus illarum formarum, multas paginas uoluerim, antequam aliquid cognoscere potuissem. Sic Ponticus uirunius: de quo homine, deque eius scriptis quamplurimis, non pauca a me adnotata prodierunt in Diario Literatorum Italie tom. XXIu. pag.  245. Nempe, uirunio iudice, Hieronymus medio seculo Iu. characteres adhibuit, qui tamen seculo uI. apud nos primum uisi. Quippe tunc Langobardi Italiam ingressi sunt. Sed Pontico credenda hec relinquamus, qui et Rauenne uidisse se ait tabulas papyraceas sub Hadriano Augusto confectas. Neque hec dixisse contentus, testatur, tunc recens  Corcyrenses, seu Pheaces, priuilegium duum millium annoram literis aureis conscriptum, cum propria manu Alexandri Magni, uenetiis depromsisse. Cui et Senatores caput denudarunt, et maiora concesserunt. Fuit Ponticus certe uir perinsignis, diuinationibus tamen suis mirifice indulgens, quique proprii ingenii deliriis se facile abripi sineret. Huiusmodi homines nunquam desunt. Petrus Paullus Boscha libro I. de Origine et statu Bibliothece Ambrosiane pag. 10. codicem illum Mediolanensem non Hieronymi, sed Rufini manu ab hinc annos mille et trecentos scriptum narrat: qua in etate adsignanda uirunio proxime accedit. Ad hec ex Io. Petro Puricello in Dissertatione  Nazariana cap. LXIu. §. 35. pag. 372. ab Attila post Aquileiam euersam, autographum ad Insubres perlatum, coniectura non futili arbitrari se ait. Benesit tam secure et feliciter diuinantibus! Io. Mabillonius, qui codicem contrectauit, uir in diiudicandis huiusmodi cimeliis opido sagax, et peritus quam maxime, in Museo Italico tom. I. pag. 12. scriptum testatur ante annos mille et centum, haud multo post Rufini etatem: cui et ipse librum adsignat, quo ait contineri aliquot libros Flauii Iosephi de Antiquitatibus Iudaicis, Rufino interprete. De literarum forma sic censet: Scriptura codicis non quadrata, sed minutior est, qualis euo Iustiniani obtinebat, forme fere similis ei quam ex charta Rauennensi retulimus in libro u. de re diplomatica. Sic Mabillonius. Sunt uero fragmenta librorum uI. uII. uIII. IX. et X. de Antiquitatibus Iudaicis, ab imperito compactore male disposita. uir summus codicem cum  edita Iosephi uersione conferre non potuit, quod ea non presto esset. Hoc non factum dolet Caueus in Rufino A. D. 390. Sed ego certior factus sum, codicem ab editis non discrepare; in quo preterea nusquam Rufini nomen apparet. Cur autem appareat, si Rufini non est? Librorum de Bello Iudaico Rufinum ab nonnullis interpretem putari, ait Cassiodorus; non tamen horumce librorum de Antiquitatibus Iudaicis. Hos enim Senator testatur, se ab amicis uertendos curasse, quod Grece tantum legerentur. Cassiodori uerba ex eodem, quod superius adduxi, capite XuII. de Institutione diuinarum literarum, huc adfero: Hunc tamen  ab AMICIS NOSTRIS, quoniam est subtilis nimis et multiplex, magno labore in libris XXII. conuerti fecimus in Latinum. Hi amici, quorum opera in Grecorum scriptis Latio donandis Cassiodorus utebatur, quinam fuerint, uideamus. In Institutione iam adducta tres tantum ab eo nominari comperio. Hi sunt:

 1. Epiphanius Scholasticus, qui codicem encyclium pro defensione Concilii Chalcedonensis, Cassiodoro flagitante, Latinum fecit, ex laudata Institutione cap. XuII. quem, inquit, codicem a uiro disertissimo Epiphanio fecimus in La inum de Greco sermone conuerti. Exstat in Conciliis Labbei tom. Iu. pag. 891. cuius emendationes uulgauit Baluzius in noua Collectione Conciliorum pag. 1400. Didymi etiam Expositiones Salomonis Prouerbiorum, et uII. Canonicarum Epistolarum sibi ab Epiphanio fuisse translatas, Cassiodorus prodit cap. u. et uIII. Ad hec Epiphanius Sozomeni, Socratis, et Theodoriti Historias conuertit, inque XII. libros distribuit: quibus in compendium redactis, Senator suam Tripartitam conflauit. Huius prefationem consule.

2. Bellator presbyter, Origenis Homilias in Esdram Latio donauit, rogatu pariter Cassiodori, hoc eodem teste cap. uII.

3. Mutianus Ioan. Chrysostomi Homilias XXXIu.  in epistolam ad Hebreos latinas fecit, Cassiodoro item obsequuturus, quem uide hoc testantem cap. uIII.

Hos ergo amicos tres, non alios, in conuertendis Iosephi Antiquitatibus Iudaicis Cassiodorus adhibuit, preque ceteris fortassis, ut ego arbitror, omnium principem Epiphanium, cui alias ea translatio interdum tribuitur, licet illam Cassiodorus ei nominatim non tribuat. Quare nullo modo ambigi potest, quin codex Ambrosianus, ipsa etate Cassiodori, Iustiniano imperante, Latine exaratus, ab amicis Cassiodori prodierit. Mirum est, uiros doctos hactenus in contrariam sententiam uno agmine iuisse. Nam preter iam adductos, Renatus Laurentius de la Barre in prefatione ad opuscula Rufini, de eo sic scribit: Iosephi etiam Latinam fecit historiam, cuius exemplar asseruatur Mediolani in ede Sancti Ambrosii, Langobardicis scriptum literis. His conformia habet Iohannes Henricus Hottingerus in Bibliothecario cap II. §. 3. pag. 33. et Hieronymus Welschius in epistola ad Bosium post Reinesianas pag. 470. Rufinum de compacto  Ambrosiani codicis auctorem facientes, quem tamen nichil de Iosephi operibus in Latinum uertisse palam est.

III. Sed cur, inquies, librorum uII de Bello Iudaico Latina translatio, ad Hieronymum interpretem, quod ait Senator, pertinere aliquando credita est? Caussam accipe. Hieronymus in epist. LII. alias XXuIII.  ad Lucinium Beticum scripta, hec habet: Porro Iosephi libros, et Sanctorum Papie et Polycarpi uolumina falsus ad te rumor pertulit, a me translata, quia necocii mei, nec uirium est, tantas res eadem in alteram linguam exprimere uenustate. Hec Hieronymus. Postmodum uiro magno aliquid ocii et uirium ad Iosephum transferendum suppetiisse existimatum: quod tamen suppetiit nunquam. De Ambrosio aliter disserendum. Exstant libri u. Latini de Bello Iudaico, seu de Gestis Iudeorum, qui etiam de Urbis Hierosolymitane excidio propterea inscribuntur,  quod inde a Maccabeis ad Hierosolyme urbis et templi ruinam sub T. uespasiano Augusto deducantur. Hi libri iamdudum Egesippi, siue Aegesippi, aut Hegesippi conditoris nomen preferunt: quod recentiores criticos mirifice torsit. Alii enim Egesippum illum putarunt, qui libros u. Historie Ecclesiastice sub Aniceto pontifice scripsit circa A. D. 170. teste Eusebio multis in locis, et Hieronymo in Catalogo cap. XXII. Huius sententie primus auctor, quem uiderim, fuit Guillelmus Pastrengicus Petrarche necessarius in Originibus rerum fol. 27. Alii Egesippum quemdam genuinum, iuniorem tamen, excogitarunt. At postea in eius etate adsignanda sibi ungues rodere et caput scalpere coacti sunt. Istius enim Egesippi codex Grecus, unde uersio Latina fluxerit, nusquam repertus est. Latinus etiam perinde ac Grecus iste Egesippus, generatim indictus ante seculum XII. quo Iohannes Saresberiensis illius meminit in Policratico libro uI. et uIII. Ad hec iunior hic Egesippus aliqua narrat, non tantum  seculo Iu. sed etiam X. primum aud ta, si uossio auscultamus in lib. II. cap. XIu. de Historicis Grecis prope finem. Philippus Cluuerius in Commentario de tribus Rheni alueis pag. 71. ab Hegesippo Rhenum bicornem ex uirgilio dici animaduertit, neque eum esse Theodosio Imp. antiquiorem. Eius etatem, de qua nemo etiamnum quid certi affirmare potuit, auctore Cluuerio, nos designabimus. Hic Egesippus, qui hypobolimeus est, alicubi incrustatus, et sub corrupti nominis larua delitescens, perquam facile se suamque etatem criticorum notitie subduxit. Sed rem aliquando aperiamus. Is est purus putus Iosephus de Bello Iudaico Latine contractus, is nimirum, quem subobscure a Sancto Ambrosio Mediolanensi transtatum ait Cassiodorus. Hoc membrane non une, sed multe ceque antiquissime; hoc sermo, et stilus; hoc ratio, hoc illustrium quorundam in re literaria uirorum auctoritas abunde confirmant, Andreas Masius, sacre antiquitatis peritia excellens, hoc idem  olfecit, quantum colligere possumus ex Latini Latinii ad eum dato responso A. D. 1566. tom. II. Epistolarum pag. 119. Lectum enim a Masio Egesippum miratur Latinius, quippe qui eum non magni faceret. Sed eo magis miratur, Masium eo animum induxisse, ut ab Ambrosio latine uersum putaret, nisi tamen, inquit, si adolescenti fortasse, nondum ad iudicandum apto, ea excidisse uelis, que exercitationis tantum gratia tentasset. Ita est. Ambrosius adolescens, necdum episcopus, istud opus concinnasse dicendus est. Latinius, et ab eo consultus Guillelmus Sirletus ignorabant, in Egesippo Iosephum latere: quod alii quoque ante ignorauerant. Angelus Decembrius, domo uigletano in Insubribus, in Politia literaria, quam dicauit Pio II. Pont. Max. hec habet libro I. parte u. fol. 9. pag. 2. editionis Augustane apud Henricum Steynerum A. D. 1540. in folio: Eiusdem Historie  uenerabilis scriptor Aegesippus complectendus. Decembrius primigenium libri auctorem, Egesippum quidem ab Ambrosio tamen  Latine translatum putauit. Sic enim ait libro uII. Parte LXXuI. fol. 138. Aegesippus uocabulum Historici Greci, ex capra et equo compositum: qui de bello Titi cum Iudeis scripsit, a doctore Ambrosio Latine translatus. Decembrio addamus Georgium Cortesium Cardinalem. Hic post epistolas suas pag. 354. quin Aegesippi, interpres fuerit Ambrosius, neutiquam dubitat, sed postea et ipse Aegesippum Ambrosii eundem facit, atque illum, de quo Eusebius et Hieronymus meminerunt. Isaacus uossius in Appendice ad librum de LXX. Interpretibus pag. 127. Egesippi nomen non ex capra et equo, ut pronunciauit Decembrius, sed ex Iosippo ortum animaduertit. Librarii enim Iosippi nomen idest Iosephi, mutarunt in Igisippi: cuius rei  fidem faciunt membrane nostre peruetuste, in quibus eraso Iosippi nomine, alterum substitutum comparet. Paullus Colomesius eadem refert pag. 685. Operum editionis Fabricii. Alii  codices Mss. longe antiquissimi, atque integerrimi, sinceram uossii membranarum lectionem perperam erasam, restituentes, infra numerabuntur. Ego interim hanc erasionem seculo XII. antiquiorem uix puto. Etenim Ordericus uitalis in Historia, quam perduxit ad A. D. 1141. primus omnium occurrit, qui hunc Egesippum laudauerit. Laudauit autem lib. II. pag. 408. Egesippus, inquit, uir sanctus et eruditus, Apostolorum temporibus uicinus, in quinto Commentariorum suorum libro Iacobi Iusti meminit. Hec leguntur lib. u editionis Barrei. Eodem euo Orderici Io. Saresberiensis cum aliis historicis Egesippum laudauit in Policratico lib. uI cap. XuIII. pag. 318. et lib. uIII. cap. XuIII. et XIX. pag. 552 et 555. Scriptor Anonymus de modo legendi Sacram Scripturam nuper editus ab Edmundo Martene in Thesauro Anecdotorum tom. I. pag. 488. monuit, legendos ex latere Iosephum et Egesippum. Henricus ualesius ad Eusebium lib. I. cap. X. obseruat, in Ecclesie Parisiensis perantiquo codice Eusebiano, ex Rufini uersione, semper  Ioseppus legi, ubi in Greco est . Petrus Apollonius Collatinus de Cattaneis Nouariensis, Decembrio equalis, argumento hausto ex Egesippo, excidium Hierosolymitanum carmine heroico descripsit, et in quatuor libros digessit, in quorum secnudo Iosipus pro Iosepho usurpatur, et dactylo exprimitur. Hactenus dicta undequaque confirmat prestantissimus Mabillonius in Museo Italico tom. I. pag. 14. laudans ueterrimum codicem Bibliothece Ambrosiane, in quo non Egesippi, seu Ioseppi liber u. legitur in superiori margine plurium paginarum. Sicut enim Iosephus Grece dicitur, ita Ioseppus Latine ab interprete dictus est pro Iosep. Hinc postea Iosepoh, Igisippus, et tandem spurius Egesipus, instar illius uetustioris prodiit. Initio libri II. eiusdem codicis Mediolanensis hec leguntur: Ambrosius episcopus de Greco transtulit in Latinum. Alium codicem Taurinensem, Mediolanensi conformem, ibidem Mabillonius recenset. Codex cenobii Cremifanensis in  Austria apud Fabricium in Bibliotheca Latina tom. III. sic inscribitur: Tractatus Ambrosii episcopi de Historia Iosephi captiui, translati ab ipso de Greco in Latinum. Alium codicem, Egesippi, et Sancti Ambrosii nomina preferentem, seruat Florentie Bibliotheca Gaddiana, a me contrectatus A. D. 1717. mense Maii. Caueo in Historia literaria A. D. 374. hec eadem Historia uulgati Egesippi laxior est Iosephi Latina conuersio, in qua pauca exstent, que in Flauii Iosephi Antiquitatibus et Bello Iudaico non habeantur. Liberior Iosephi de Bello Iudaico interpretatio uocatur a Paullo Colomesio pag. 695. Operum. A Francisco Petrarcha in Itinerario Syriaco pag. 562. Operum editionis Basileensis laudatur Egesippus libro III. Historiarum, Iosephum secutus. Hortensius Landus Mediolanensis Medicus, plurium uoluminum Italicorum et Latinorum auctor ingeniosus et lepidus, in eo, quod Italice Ferulam scriptorum ueterum et recentium inscripsit pag. 17. ait, Hegesippum errores Iosephi castigauisse. Neuter Iosephum in Hegesippo  latentem uidit. Notandum est tamen, Ambrosium non tam interpretem Iosephi librorum, quam noui operis conditorem fuisse; quippe qui libros septem, in quinque contraxerit, et de suo quedam addiderit, unde libri etas educitur. Iure ergo Isaacus uossius in Appendice nuper adducta refellit Christianum Schoranum, Iosephi Antiquitatum Latinam translationem Rufino tribuentem. Iure etiam affirmat uersionem Egesippi siue Iosippi esse Ambrosii, hocque tam certum esse, quam quod certissimum. Sed errat uir prestans, dum uersionem Belli Iudaici esse Rufini ex stilo argui arbitratur.

Iu. Iohannes Fridericus Gronouius Monobiblon obseruatorum in Scriptoribus Ecclesiasticis uulgauit Dauentrie apud Ioannem Columbum A. D. 1651. in-12. uir doctus in hoc opere, stilum Ambrosianum cum Iosippiano committit, easdemque phrases ab utroque frequentatas, easdem dictiones et uerborum argutias  utrique Scriptori in deliciis passim habitas, sexcentis locis utrinque productis, emendatis et illustratis, animaduertit cap. I. uI. XI. XuI. XXI. XXII. XXIII. XXIu. iis pretermissis, que etsi ualde Ambrosio familiaria, quia tamen et equalibus frequentata, magis euum quam auctorem coarguere uiderentur. Hec tam multa et tam singularia, sibique similia, nec alibi obuia, non duobus, sed uni tantum auctori adscribenda. In duos enim cadere potuisse, nemo qui hec paullum accurate perpenderit, sibi unquam facile persuaserit: quod tamen sibi persuaderi passus est Sebastianus Nanus Tillemontius in Commentariis de Historia ecclesiastica tom. I. pag 541. iudicio quidem non suo, sed alieno ductus, auctorum scilicet postreme editionis Operum Sancti Ambrosii, Parisiis excuse apud Io. Baptistam Coignardum A. D. 1690. in folio. Siquidem uiri docti, mihique amicissimi, in prefatione primi uoluminis pag. 5. aiunt, comparationem, a Gronouio institutam, fallacem esse, quum ex auctoribus diuersissimis, inter se affines  loquendi formulas hinc et inde resecare et componere, cuiuis promtum sit: nichilque huic operi insit Ambrosiani stili iudiciique. Tillemontius suum his calculum addidit, dicendi characterem placidum nimis et lene fluentem ratus, quam ut Ambrosio tribui possit, dictionesque ipsas in multis eiusdem eui scriptis facile occurrere. uerum hec nimis generatim dicuntur: nec Ambrosii stilus non est placidus, nec lene fluens. Dictiones uero, quas Gronouius corrasit, nusquam spissius, quam apud Ambrosium occurrunt: nec formule ipse tam pauce numero sunt, et in quouis scriptore obuie, ut multis adscribi possint; singulares enim et plurime sunt, unique Ambrosio familiares; preterea nemini. His uisis, Philippus Labbeus, talium et ipse iudex aptissimus, in tom. I. de Scriptoribus pag. 420. Gronouii coniecturam non improbabilem iudicauit; uel dici debere censuit Pseudegesippum Ambrosio equalem, Ambrosii uerba et sententias studiosissima emulatione suffuratum. Nec  enim, inquit, ouum ouo similius, quam Ambrosii et Pseudegesippi locutio sibi similis est. Nos, duorum eam esse, nullo modo concedimus; sed utramque ab ano eodemque ingenio et manu profectam, cum uiris egregiis statuimus. Magni operis Bollandiani Scriptores tom. u. Iunii pag. 390, 391 et 400. de nostro Egesippo locuti, Gronouii sententiam, post Labbeum, haud obscure amplectuntur. Ludouicus uiues tanto ante in librum XXI. cap. X. Sancti Augustini de Ciuitate Dei, Ambrosium operi patrem adsignauerat. Adsignat etiam princeps editio Brixiana, hoc lemmate inscripta: Hegesippi, historiographi fidelissimi et inter Christianos disertissimi, Historia de Bello Iudaico, sceptri sublatione, Iudeorum dispersione et Hierosolymitano excidio, a diuo Ambrosio Mediolanensium Antistite, e Greca latina facta cum eiusdem anacephaleosi et tabellis congruentiarum, cum Iosephi libris etiam de gestis Maccabeorum. Brixie per Antonium Moretum 1500. in folio. Huic succedit editio Parisiensis, cui hec uerba inscribuntur. Aegesippi Historia  de excidio Hierosolymitano, a Diuo Ambrosio Mediolanensi antistite, e Greca Latina facta. Parisiis in edibus Ascensionis 1510. in folio. Coloniensis etiam sumtibus Godefridi Hittorpii apud Io. Soterem A. D. 1530. in folio sic prenotata. Egesippi historiographi inter Scriptores ecclesiasticos uetustissimi, de rebus a Iudeorum Principibus in obsidione fortiter gestis, deque excidio Hierosolymorum, aliarumque ciuitatum adiacentium libri u. diuo Ambrosio Mediolanensi episcopo interprete. Idem Gronouius cap. I. re diligenter expensa, Ambrosium, uirum disertum, etate adolescentiori, aut in exordiis pontificatus sui, opus hoc lusisse arbitratur. Ambrosio tamen, ut hoc opus conderet, nunquam uacasse, aiunt curatores Ambrosiane editionis, et ex iis Tillemontius. Sed hoc nulla ratione aiunt. Nunquid uacare non potuit, dum fuit Consularis Ligurie et Aemilie? Quasi uero et aliis in magistratu occupatis non uacauerit spissa et hoc  maiora opera condere. Sed Gronouium audiamus: Ita multa apud utrunque gemina germana reperiuntur, quibus bene exactis uix possis pati, quin unum esse et professorum nomen auctoris sui, et huius dissimulantis illud, scripti auctorem exclames. Rem plane conficit uir summe doctus ac talium iudex certe perspicacissimus Lucas Holstenius in fine Monobibli editionis I. ad se dono missi ab auctore Gronouio, ubi hec manu sua adnotauit: Que uir doctus primo harum obseruationum capite erudite disputat de spurio Hegesippi nomine, et de uero eius His orie auctore Ambrosio, confirmantur auctoritate antiquissimi codicis M. S. Palatini in uaticana Bibliotheca, ubi hec operis inscriptio habetur: Incipit tractatus Sancti Ambrosii Episcopi, de Historia Iosippi captiui, translata ex Greco in Latinum. Quocirca expuncto falso Hegesippi nomine, uerus operi titulus sic constituendus uidetur: Sancti Ambrosii episcopi continuatio Historie gentis Iudeorum ex Iosippo. Ita Holstenius in suo exemplari nunc Bibliothece Angelice. Ab Henrico ualesio  in notis ad Ammianum lib. XuI. cap. uII. dicitur Iosippus ab Sancto Ambrosio uersus in Latinum sermonem. His concinit Io. Priceus, uir et ipse doctrine prestantia conspicuus. Initio enim Egesippi, quem Cornelius Gualtherus ab se illustratum edidit Colonie apud Maternum Cholinum A. D. 1559. in 8o. Priceus manu sua hec adnotauit: Petrus Scriuerius ad Martialem lib. I. epig. 76. Pseudo Hegesippus  de Bello Iudaico et excidio Hierosolymitano lib. I. cap. XXXII. Antonius, inquit, Cleopatre amori defeneratus inseruiebat, atque addictus eius libidini famulabatur. Hegesippus hic est supposititius, et infime plane uetustatis scriptor, qui non contentus uerbis Iosephi, ut uideatur aliquid noui afferre, sepe nobis sincerum uas incrustat: quod magni Scaligeri in Animaduersionibus Eusebianis de eo iudicium est. Ex Scriuerio hec Priceus in exemplari Bibliothece Angelice, cuius  margini notatus etiam inspersit. ueterum codicum Mss. Ambrosii nomen preferentium, quos appellaui, numerum auget, Cantabrigensis a Carolo Daubuzio laudatus in libro I. de Testimonio Iosephi § 11. pag. 16. in quo codice ad finem libri I. perinde ac in Mediolanensi, leguntur hec uerba: Beatissimi Ambrosii translatio ex Iosepho. Liber primus explicit. Unum Claromontanum, a me supra indicatum, curatores editionis Ambrosiane addiderunt, in quo liber Iu. his uerbis inscribitur: Sancti Ambrosii episcopi, Dispersionis Iudeorum Flauii Iosephi Historiographi capitulum quartum. Alios duos memorat Barthius in Aduersariis lib. XXXIu. cap. XI. pag. 1564. ubi tamen ipse, impudentia non parua monachorum, Ambrosium interpretem affictum suopte ingenio arbitratur: quod temere et ridicule dictum est. Cur enim, et cui bono monachi tot codicibus ubique dispersis alienum Ambrosii nomen, non uero aliud, affingere uoluissent? Nempe ex illa fama uulgari, de qua loquitur Cassiodorus, si audimus curatores editionis  Ambrosiane. uerum si ex illa fama quidquam recte deducitur, Hieronymi etiam, et Rufini eque ac Ambrosii, nomina, Pseudegisippi codicibus affingi debuissent. Uterque enim preter Ambrosium uulgo Iosephi interpres creditus apud Senatorem. At Barthius id dixit, quia uerum aliquem Egesippum, non spurium, hunc esse putabat, immanibus tamen cumulis, ex Rufini Iosepho petitis, interpolatum. Sic censuit lib. XLuI. cap. Iu. pagina 2128. Sed ex iam adductis hec euanescunt. Contra ergo sic recte concluditur: ex fama, uera quidem, et certa, Ambrosius, Iosephi libros aliquos contractos, deque suo alicubi auctos, latine edidisse, quibus licet subdubitanter, adscripta fuerit latina translatio librorum uII. de Bello Iudaico, quum certum eorundem librorum interpretis nomen ignoraretur. Ex his falli deprehendo Iacobum Durantium Casellium lib. II. uariarum lectionum cap. XIII. ubi adducto Iosephi  testimonio ex libro u. de Bello Iudaico, mox aliud ei simile adducit ex uulgato Egesippo, sic prefatus: Hegesippus, qui Iosephi Historiam sequutus est, et potius functus interpretis, quam scriptoris officio. Immo utroque, Scriptoris nimirum, et interpretis, contraquam uossius arbitratur lib. II. de Historicis Grecis cap. XIu. Ergo Egesippi nomen est spurium et recens, opus ipsum genuinum et uetus. Aeuo Theodosiano plerique omnes eundem illigant: ii etiam, qui Ambrosium eius conditorem non agnoscunt. Nec ante, nec post u. seculum arbitratur Tillemontius tomo I. pag. 54. et Gronouii obseruationibus de stilo Ambrosiano conformi, nichil solidi opponit pag. 541. Scriptor sane antiquus dicitur ab Isaaco Gasaubono Exercit. III. pag 205. editionis I. Hec una distinctio ambages frangit, que uossium irretiuerunt in parte altera libri III. de Historicis Latinis pag. 706. ubi Egesippum inter Scriptores incerte etatis locauit. Quare huic Pseudegesippo non Pseudorufini Iosephus ab interpolatore aliquo insertus est,  ut credidit Barthius iure a Friderico Gronouio refutatus cap. XXIu. p. 265. sed potius Iosepho per Ambrosium contracto, et alicubi aucto, preter nominis corruptionem, quedam infarcta sunt, que pristinam ueri auctoris faciem sic immutarunt, ut alius crederetur. Gronouius cap. XuI. pag. 165. de ipso opere hec literis consignauit: Iudaice Iliados conditor, qui Hegesippi, quam suo nomine, nosci maluit. Operis conditori tribuit quod Librariis tribuendum erat. Hi enim, uti ex iam dictis manifeste patet, ex Iosippi nomine Hegesippum siue Egesippum confixerunt. Erasmus epist. 1303. episcopo Riuensi pag. 1420. Operum tom. III. Parte II. edit. noue ita scribit: Rufinus quidem nichil unquam uertit bona fide, sed in hoc auctore  uidentur multi suo lusisse arbitrio. Seculi Iu. scriptorem putat Pearsonius in Annalibus Paulinis pag. 50. quando nimirum non deerant, qui lingue latine studium adhuc excolerent, iudice Tillemontio tom. I. pag. 540. cuiusmodi censendus  Ambrosius, uir nobilis et Romanus. Cornelius Gualtherus, cuius editio Egesippi non semel prodiit, quedam eius assumenta ex codicum Mss. collatione distinxit. Barthius etiam multis in locis emaculauit. Idem opus exstat insertum Historie Christiane Laurentii Barrei, Parisiis excuse apud Michelem Sonnium A. D. 1563. pag. 123. et in Bibliotheca Patrum Lugdunensi tom. u. pag. 1123.

u. Hec fusius a me scripta sunt ne Iosephi uersionem ullam Rufino adscribamus, utque eius nomen ex codicibus Mss. perinde ac typis impressis Iosephi libris, expungamus, presertim uero ex editione prima inter omnes Rufini nomen preferentes, que hac epigraphe prenotatur. Iosephi libri XX. Antiquitatum de Greco in Latinum traducti per uenerabilem Rufinum Aquileiensem, uirum doctissimum. De Bello Iudaico libri uII. per eundem traducti. uenetiis per Raynaldum de Nouimagio 1481. in folio. Hanc subsequitur alia editio pariter ueneta apud Io. uercellensem A. D. 1486. in folio; mox alia ibidem apud  Bernardinum uercellensem A. D. 1502. in folio, et Mediolanensis apud Alexandrum Minutianum A. D. 1513. in folio. Has excipit Erasmica hoc titulo insignis: Flauii Iosephi, patria Hierosolymitani, religione Iudei, inter Grecos historiographos cum primis facundi, opera quedam Rufino presbytero interprete. Quibus post primam aliorum editionem, loca nec pauca, nec omnino leuis momenti ex uetustissimorum codicum collatione restituta. Basilee apud Iohannem Frobenium 1524. in folio. Elegantior editio est, quam decennio serius accurauit Sigismondus Gelenius sic inscripta:

Flauii Iosephi Antiquitatum Iudaicarum libri XX. ad uetera exemplaria diligenter recogniti.

De Bello Iudaico libri uII. ex collatione Grecorum codicum castigatiores quam unquam ante redditi.

Contra Apionem libri II. pro corruptis ante iam  ex Greco itidem non solum emendati, sed etiam suppleti.

De imperio rationis siue de Maccabeis liber unus, a Desiderio Erasmo Roterodamo recognitus. Basilee ex officina Frobeniana 1543. in folio.

Gelenius in prefatione testatur, se libros Antiquitatum ad uetera exemplaria Latina Belli Iudaici ad Grecos codices duos recognouisse. Sed ob Antiquitatum inelegantiam, non putat ab uno utrunque opus Latine conuersum, uel hac una coniectura, quod quum Iosephus in concionibus sit ubique sui similis, hec quoties in opere Antiquitatum incidunt, miram balbutiem referant. Contra in sequentis operis orationibus Rufinus propius Iosephum adsequitur, eiusque declamatoriam quandam facultatem longe magis, quam ille alter, quisquis est, exprimit: id quod euidentius apparet in duabus, altera libro III. ubi dissuadet mortem sibi consciscendam, altera libro uII. ubi eandem rem uerso stilo suadet; unum ex Eleazari cuiusdam persona, aliud ex sua.  Ita Gelenius, in Rufino cum aliis errans. Ab his diuersa est editio perinde Latina, Basilee facta apud Frobenium A. D. 1567. in folio, ubi in sola interpretatione libri de Maccabeis, que incipit, disputaturus, se genium Rufini agnoscere ait Emericus Bigotius inter epistolas Reinesianas ad Antonium Bosium pag. 382. Sed ex hactenus dictis hec quoque sententia, nulla ueterum auctoritate firmata, satis superque refellitur. Iosephi libri XX. de Bello Iudaico, septemque de Antiquitatibus Iudaicis sine nomine interpretis edidit Auguste Io. Schusler anno 1470. in folio magno. Quinquennio serius oculatissimum hac in re se ostendit Bartholomeus Platyna, Sedis Apostolice Bibliothecarius, qui Iosephi libros uII. de Bello Iudaico, ab se recognitos, nullo interpretis nomine adiuncto, cum hac inscriptione uulgauit: Historiarum Iosephi libri numero septem. In fine sic legitur: impressit clarus et diligentiss. artifex Arnoldus Pannartz natione Germanus in domo uiri nobilis  Petri de Max. ciuis Romani, anno incarnati uerbi 1475. die uero 25. Nouem. Seden. Sixto Iu. Pont. Max. anno eius 5. Platyna emendauit. Notandum est hic librum III. Iu. u. uI. et uII. non Iosephi, sed Iosippi a Platyna inscribi, ne cuiquam insolens uideatur, in Ambrosiana uersione Iosippum pro Iosepho appellari. Platyna quoque, non Platina in pr mis Editionibus dicitur, inque epitaphio ad dexteram portam minorem Basilice Liberiane, quod Mabillonius exscripsit tom. I. Musei Italici pag. 66. Rei caussam uide apud Lambecium in notis ad Platyne Historiam Mantuanam pag. 445. Platynam uero Bartholomeum, non Baptistam, dixi, quia se ipse sic dixit, et sic eum adhuc superstitem, alii dixerunt in Diario literatorum Italie tom. XIII. pag. 416. Addo Hieronymum Aleandrum seniorem, in officio Bibliothecarii Apostolci ex Platyne successoribus unum, qui in decessorum Catalogo Ms. Barptolemeum appellat. Eodem consilio, in edendis Iosephi libris uII. de Bello Iudaico una cum duobus contra Apionem,  et ad Epaphroditum, sine nomine interpretis usus est quinquennio serius Ludouicus Cendrata ueronensis, dum typis exprimendos curauit uerone per magistrum Petrum Maufer Gallicum A. D. 1480. in folio. Cendrata opus dicauit Antonio Donato, uerone tunc Pretori, pridem Legato pro Republica ueneta ad Regem Galliarum, et ad Summum Pontificem Sixtum Iu. a quo non solum equestri dignitate, sed raro, ne dicam unico, exemplo, etiam Rosa aurea donatus est. Hoc ignorauit Carolus Cartharius in Narratione historica de Rosa aurea pontificia. Eorundem librorum uII. de Bello Iudaico elegantem habemus Italicam translationem, Florentie excusam apud Bartholomeum P. anno 1493. in folio sine nomine interpretis, qui ex Platyne editione suam expressit, ideoque Rufini nomen recte omisit. Omisit quoque uossius, a quo in Etymologico, u. preli, laudatur eruditus Iosephi interpres. Contumelie igitur,  quas in Rufinum, ut Iosephi interpretem, bacchantes iaciunt Erasmus Epist. III. libri XXIu. ad Episcopum Riuensem, Scaliger in notis ad fragmenta Berosi pag. 10. 35. 45. et Casaubonus Exercit. I. pag. 30. 59. 135. 155. non certe Rufino, sed alii debentur. An Rufinus Iosephi interpres esset dicendus, hesit Ezechiel Spanhemius, Rufino, seu Epiphanio Scholastico uersionem tribuens in notis ad Callimachum tom. II. pag. 57. 695. Epiphanii sit, per me licet, dummodo Rufini non sit: quem suis e Greco uersionibus prologos, quibus discernerentur, addidisse, quum scribat Gennadius in Catalogo cap. XuII. quumque Iosephi omnes antiqui codices prologo careant, hoc unum sufficit, quo eiusmodi omnes Latinas uersiones Rufino abiudicemus. Hinc Holstenius in Catalogo Ms. codicum Mediceorum ex uulgari opinione loquutus est, ubi hec literis commendauit: Scamno 66. cod. I. Iosephus ex uersione Rufini, scriptus charactere Langobardico, folio maiori, forma et uetustate spectabilis. Haud enim in ipso codice,  qui libros tantum XuII. Iudaicarum Antiquitatum cum particula libri XuIII. complectitur, nomen Rufini exstat. Prologus quidem anteit, non tamen interpretis, sed Iosephi auctoris, qui in prima litera pictus cernitur. calamo arrepto scripturus. In eadem Bibliotheca Medicea alii Iosephini codices peruetusti, latine scripti adseruantur, in quibus nomen Rufini haudquaquam legitur quod tamen preferunt recentiores unus et alter, utpote scripti circa finem seculi XIu.




CAPUT XuII.

I. Commentarii in LXXu. Dauidis Psalmos Rufino perperam attributi. II. Similiter Commentarii in Oseam, Iohelem, et Amos. III. Incerti auctoris est uita S. Eugenie, non Rufini.

I. Alii fetus, Rufino suppositi, aurem uellunt. Antonius de Albone, Archiepiscopus Lugdunensis, et Primas Galliarum, A. D. 1570. librum uulgauit sic  prenotatum: Ruffini  Aquileiensis presbyteri in LXXu. Dauidis Psalmos commentarius ex uetustissimo exemplari bibliothece monasterii insule Barbate iuxta Lugdunum, nunc primum in lucem editus. Lugduni apud Guillelmum Rouilium 1570. in folio. Hic idem liber decennio serius, prima tantum pagina, pro more bibliopolarum, immutata, et Parisiis excusa apud Michelem Sonnium, constituit tomum II. Rufini Operum, studio Renati Laurentii de la Barre editorum. Alboneus in graui admodum et eleganti epistola, qua Sancto Pio u. Pontifici librum nuncupauit, se offendisse ait Commentarios Ruffini presbyteri Aquileiensis in LXXu. Dauidis Psalmos, notis et characteribus, qui summam antiquitatem preseferrent, descriptos, et membranis propemodum exesis, ac ipsa uetustate et situ attritis, commendatos: quos quum auide perlegisset, aliisque uiris eruditis legendos tradidisset, censuit non esse hunc thesaurum denuo defodiendum, sed luci ac aure exhibendum. Mox addit, se ab hac editione  curanda non fuisse deterritum, quod ex amicis quidam adnotassent, operis conditorem plerisque ac infinitis prope locis ita cum Augustino in suis tractatibus in Psalmos consentire, ut eedem sepe sint sententie, eadem uerba, atque adeo similes inter se periodi. Nam in hoc opere euenisse existimauit, quod D. Ambrosio in suis libris Hexemeron, ac de Spiritu Sancto, contigit, ut quemadmodum hic integras in suum opus ex Diuo Basilio periodos transtulit, sic ex Ruffino, ueluti alibi ex Hieronymo et Cypriano, in suos ille commentarios quamplurima deriuarit. Ad hec ex ipsa stili facundia et equabili dicendi genere constare arbitratur, opus Rufini esse, suffragante, si Deo placet, etiam Gelasio, quippe qui in Decreto, eum nonnullas scripturas interpretatum, tradit, nimirum hos Psalmos, si illum audimus. Gelasius tamen non de Scripturis diuinis, sed de Patrum Grecorum scriptis a Rufino translatis loquitur. Preter stilum a Rufiniano longe abhorrentem, unum Gennadii silentium Rufino totum opus abiudicat.  In Psalmos I. III. et Iu. uers. 1. periodi integre ex Augustino descripte leguntur. In Psalmum IX. fol. 242. est locus incipiens prima persecutio, uerbum de uerbo translatus ex Augustino in Psalmum III. Cotelerius in notis ad sinceram Clementinam epistolam I. ad Corinthios pag. 166. §. 23. Augustini enarrationem in Psalmum XLIX. uersu 21. his Commentatiis intrusam fuisse obseruauit. Io. Lorinus in prefatione Commentariorum in Psalmos cap. XuI. pag. 13. primus supposititio fetui propius laruam det axit: Non esse, inquit, ut in titulo tamen est, Aquileiensem illum presbyterum, antagonistam Hieronymi, ratio non una persuadet, quod, ut obseruabit qui leget, ipsissimas Augustini usurpat, uerbis etiam iisdem, licet redactis in compendium, sententias. Inuerisimile autem est, Augustino etiam aliquanto iuniorem, et qui sit ausus cum Hieronymo contendere, Augustini fere perpetuo usurum doctrina fuisse uerbisque. Immo nonnunquam transcribit multo recentioris Gregorii sententias, ut in Psalmum LXuIII. ex Gregorii Homilia XII. in Ezechielem. Sed  nec ullum legi, qui operibus Rufini annumeret dictum in Psalmos Commentarium. Non Gennadium, non Honorium. Sic Lorinus, qui eiusdem sui operis tomum primum uulgauit Lugduni apud Iacobum Cardon A. D. 1623. Hec Labbeum induxerunt, ut in tom. II. de Scriptoribus pag. 306. libri auctorem sexto seculo recentiorem faceret, uel saltem a quopiam post Augustinum et Gregorium alienis centonibus tectum putaret. Miror, Baluzium in notis ad Cyprianum passim laudare hunc Rufinum in Psalmos, quasi uerum. Sed quum nomenclatores ad unum omnes, ante A. D. 1570. opus istud silentio preterierint, nos Rufini esse haudquaquam credimus, quanquam Iacobus Usserius in Historia de Scripturis et sacris uernaculis pag. 67. ex eo, tanquam ex Rufini legitimo commentario, testimonium adducit. In fine operis aliqua deesse uidentur, que ab aliis aliunde erui atque edi cupit Lugdunensis antistes. Labbeus monet, in Bibliotheca minori Parte I. pag. 23. adseruari Parisiis in Bibliotheca  Sancti Germani cod. 73. Rufini Aquileiensis presbyteri in Psalmos LXXuI. Commentarios diuersos ab editis.

II. Alia opera non prius edita, que Barreus ex reliquiis Mss. monasterii Montis Dei pro Rufinianis uulgauit, tom. I. pag. 25. hec sunt:

    1. Commentarii in Oseam prophetam libri III.
    2. In Iohelem liber unus.
    3. In Amos libri II.


Antiquissimus omnium, qui hos libros nostro adscripserit, a me repertus Io. Columna Ordinis Predicatorum in codice Ms. de uiris illustribus, uenetiis dein seruato in Bibliotheca Cenobii Sanctorum Iohannis et Paulli. Is florebat A. D. 1255. quo ab Alexandro Iu. ad Ecclesiam Messanensem euectum adnotat Iacobus Echardus in Summa S. Thome uindicata pag. 405. Post Columnam eosdem libros Rufino tribuit Andreas Dandulus Dux uenetorum in Chronico Ms. lib. Iu. cap. XIu. parte XXuII. et eodem  euo Guillelmus Pastrengicus in Originibus rerum fol. 63. 2. Deinde Io. Trithemius in Catalogo cap. CII. ubi omnes hos libros, qui sex sunt, in tres diuidit. Addit preterea librum, aliis indictum, de Sacramentis. Nostri operis auctor in prefatione testatur, se in libros etiam Salomonis disseruisse, seque explanationes duodecim prophetarum, qui Minores non pro meritis, sed pro numero uersuum nominantur, adgressum. Dupinus in Bibliotheca tom. III. mirari se ait, cur Gennadius cetera nostri opera enumerans, de hoc non meminerit: quod ipse ex stilo aliisque rationibus, quas tamen non recitat, pro fetu Rufiniano agnoscendum audacter pronunciat. Secus tamen et rectius uisum est Tillemontio, cui tom. XII. pag. 315. et 659. creditu difficile fit, opus tam diffusum a Rufino concinnari potuisse, quod Gennadius postea ignorauerit, qui minutiora eius scripta non ignorauit. Medio saltem seculo u. confectum uidetur. Etenim in prefatione libri I. in Oseam ea laudat, que Sancti  Io. Chrysostomus, et Hieronymus Commentaria in Minores prophetas ediderant, nichil loquutus de Cyrillo Alexandrino et Theodorito, qui in eodem argumento uersati sunt. Chrysostomum Sancti Iohannis Constantinopolite elogio designat. Hieronymum Sancti prenomine haud uocat. Hec produnt libri auctorem uixisse quum nondum communis erga eum ueneratio et cultus inoleuisset. De utroque tamen sic loquitur, quasi iampridem mortuis. At Rufinus decennio ante Hieronymum, triennio post Chrysostomum excessit. Origenis Explanationes parui admodum, immo nichili facit. Hoc quantum Rufini genium dedeceat, neminem fugit. Rufino enim, qui Origeni per omnia addictissimus fuit, quid his prefationis uerbis minus proprium affingi potest? Origenes autem proprio tenore decurrens, allegoriarum magis lepida, quam historicarum explanationum solida et tenenda componit. Mox Hieronymum arguit, quod uel per allegorias, uel per fabulosas Iudeorum traditiones tota eius defluat oratio. Hec Rufinum, Origenis admiratorem non referunt,  sed neque ea, que in Hieronymum hic atque alibi cadunt pag. 86. et 147. Rufinus enim nusquam se uiri Sancti aduersarium ostendit extra libros pro se in eum studiose compositos. In aliis nunquam.

Sed molestius est quod auctor, se non Italam Sacre Scripture editionem ex LXX. Interpretibus deductam, sed uulgatam, ab Hieronymo ad Ebraicos fontes expressam, utpote inter alias prestan issimam, sequi profiteatur. Quid hoc absurdius, et a Rufini ingenio et scriptis alienius? Pseudo-Rufini uerba audiamus: dehinc nostri operis ut lector agnoscat, et quam sim editionem sequutus, et quo precipue considerato, munus hoc difficillime explanationis assumserim, ut si et ipse de eorum numero est, aut de nichilo me fecisse cognoscat, ut ISTAM POSTERIOREM EDITIONEM, que secundum Ebreum appellatur, eligerem. Quandoquidem in prioribus editionibus elocutiones uitiate frequenter sensum uel doctrine uel narrationis dirumpant, ut diuinatione magis quam conditione opus esse uideatur.  POSTERIOR autem illa translatio, etsi non multum ipsi contextui splendoris adiecit: tamen elocutionum integritate, illa, que diximus interceptorum damna frequenter euitat. Hunc locum, ut Rufinianum, adduxit Humfredus Hodyus in Addendis operi suo de Bibliorum textibus originalibus in fine Syllabi capitum. Adduxit etiam Io. Millius in Prolegomenis ad Testamentum Nouum, Oxonii Grece editum A. D. 1707. in folio. pag. 83. col. 1. Sed tamen addidit intra parenthesim . Quin fallat, non est ambigendum. Rufinum sincerum pro ueteri editione LXX uirali, utpote ab suo Origene exacta, aduersus Hieronymum stetisse, nemini manifestum non est: quo nomine sic eumdem Stridonensem doctorem acriter uellicauit libro II. Apologie: An, ut diuinarum scripturarum libros, quos ad plenissimum Fidei instrumentum, Ecclesiis Christi Apostoli tradiderunt, noua nunc et ab Iudeis mutata interpretatione mutares? Et post pauca: Ista uero, que nunc tu  interpretaris, et per Ecclesias et monasteria, per opida et castella transmittis, quomodo suscipiemus? Tanquam diuina, an tanquam humana? Et quid facimus, quod que prophetarum uel Legislatorum nominibus titulantur, ueriora hec abs te, quam illa, que Apostoli probauerunt affirmantur? Istud commissum dic quomodo emendabitur? Immo nefas quomodo expiabitur? Si enim in explicanda lege aliquid aliter sensisse, damnabile apud te ducitur, ipsam legem peruertere in aliud, quam Apostoli tradiderunt, quoties damnabile iudicandum est? Cur non magis pro huius temeritate dicam: quis ex tot et tantis prudentibus et sanctis uiris, qui ante fuerunt, ad istud opus ausus sit manus mittere. Quis presumsit sacras Sancti Spiritus uoces, et diuina uolumina temerare? Hec Rufinus pro uersione LXX uirali contra Hieronymum. Reliqua longiora sunt, quam ut omnia huc adducantur. Augustinus cum eo sensit ep. LXXXII. alias XIX. §. 35. Sed iam adducta sufficiunt  ad euincendum, quam abhorreret ab noua Bibliorum interpretatione, que non LXX. Interpretes, Apostolico ore laudatos, sed Ebreum codicem sequeretur. Hanc suam sentent am alibi semel iterumque confirmat. Nam preterquamquod in explicatione Symboli Italam uersionem sectatur; in Historia sua Eusebiana lib. uI. cap. XXIII. hec habet: Id pro uero solum habendum in Scripturis diuinis, quod LXX. Interpretes transtulerunt: quoniam id solum est, quod auctoritate Apostolica confirmatum est. Scio, nouos Eusebii interpretes, Musculum, Christophorsonum, ualesium hec non habere, quia fortasse in codices corruptos et mancos inciderunt, ut de duobus primis ait Alphonsus Salmero in prolegomeno 5. biblico pag. 54. Sed Rufinus Eusebiane uersioni de suo hec inseruit. Ideo magis rem nostram confirmant. Nunquid uero de Rufino id affirmabimus, Hieronymi amicitie se iterum insinuare uoluisse, nouam eius editionem adprobando? At quis non uidet, hoc ipsum Hieronymo esse iniuriosum, qui post uersionem libri Periarchon, nunquam  Rufini amicitias coluit? Colere autem debuisset post reiectum a Rufino Origenem receptamque ab eo Hieronymianam Bibliorum uersionem. Iam se prodit immanis ailucinatio Sebastiani Munsteri, suspicantis in prefatione ueteris Testamenti ab se Ebraice et Latine editi Basilee ex officina Bebeliana A. D. 1534. pag. 11. in folio, Rufinum fuisse auctorem uulgate Latine uersionis: siue Rufinus fuerit, siue quicunque alius. Fortasse Munstero fuit fraudi male intellectus Gelasius, de Rufino in Decreto sic loquens: Nonnullas Scripturas interpretatus est. Ante Munsterum Paullus de Middelburgo in Parte II. libro I. de Paschate errorem huic similem hauserat ex Gennadii uerbis: Quecunque, premissis prologis a Latinis leguntur, a Rufino interpretata sunt. Atqui tam Gelasius, quam Gennadius de opusculis quorundam Grecorum Patrum, non de ullis Sacre Scripture libris, a Rufino uersis, loquuntur.

Quanquam hec satis; Commentarium tamen alia etiam ex eodem petita nostro abiudicant. Auctor enim  neminem inter Latinos fuisse ait, qui prophetas explanauerit. uidetur ergo ignorasse Hieronymi studia: quem postmodum inter Syros et Grecos statim adnumerat. Ex his fuisse ait, qui Prophetarum scripta edisserere niterentur, Chrysostomum et Hieronymum: quorum prior Grece, alter Latine id prestitit. Denique a prefatione abest modestia, Rufino propria. Neque omittendum quod scribit lib. I. in Amos pag. 123. Thecue autem uiculus esse DICITUR, in quo pastorum habitet multitudo, septimo a Bethleem urbe milliario. Hec olent Hieronymum prologo in Amos scribentem: Thecue sex millibus ad medianam plagam abest a Sancta Bethleem. Et in Hieremiam cap. uI. Thecuam quoque uiculum esse, in monte situm, et XII. millibus ab Hierosolymis separatum cotidie oculis cernimus. De hoc uiculo erudite agit Hadrianus Relandus in Palestina illustrata tom. II. pag. 1028. Rufinus uero, qui ad XX. annos Hierosolyme uixit, nunquid Thecuam et ipse lustrare non debuit, sed alieno relatu de ea scribere:  uiculus esse dicitur? Rufino etiam, tandiu apud Orientales morato, parum conuenit quod p. 147. de ueneris Stella seu Lucifero, a Saracenis culto, pariter ex alieno relatu, dicitur; quem usque hodie Saraceni colere FERUNTUR. Hoc dixit Hieronymus lib. II. in Amos cap. u. Sidus Dei uestri, Hebraice dicitur Chochab, idest Luciferi, quem Saraceni hucusque uenerantur. Consulatur Io. Seldenus in Syntagmate II. de Diis Syris cap. Iu. Ergo hic Pseudo-Rufinus uixit ante exortam Muhamedis sectam; opus tamen preter Gennadium, ignorauit Senator cap. III. de Institutione diuinarum literarum, ubi ex Latinis unum Hieronymum et Ambrosium in Prophetas scripsisse commemorat. Quod ad dicendi characterem attinet, Rufiniano haudquaquam accedit, qui est elegantior, luculentior, eoque minus affectatus et tumidus. Sed alic abit Theophilus Raynaudus rotemate X. de Malis ebonis libris tom. XI. Operum pag. 294. ubi ex elegantia  et concinnitate, que in his Commentariis efflorescit, Rufino, ut ait, Scriptori impolito et barbaro, abiudicat. Similiter sentit de Explicatione Symboli. Nos tamen, quibus non licet esse tam disertis, de utriusque stilo cum doctissimis uiris aliter omnino sentiendum putamus. Istud opus Rufinum mentiri, primus omnium longe ante Raynaudum sodalem suum, subodoratus fuerat Franciscus Ribera in Commentariis ad XII. Prophetas Rome primum editis apud Iacobum Tornerium A. D. 1590. in 4o. Istic enim pag. 91. §. 78. ad uerba Osee cap. II. Ecce ego lactabo eam, que uerba Pseudo-Rufinus pag. 42. sic explicat: Lactatio quoque cibum manne uidetur ostendere; Ribera hec scribit: lactare hoc loco significat decipere: et hoc uerbum iuxta significationem suam multos decepit, in quibus Rupertum et Rufinum: quod quidem miror, quum Grece lingue satis peritus fuerit, et e Greco uerbo potuerit intelligere quid ualeret Latinum. Iampridem ceperam mihi persuadere, hec in tres Prophetas Commentaria non esse Rufini illius, qui in Hieronymum  scripsit  quod utriusque Operis stilus sit dissimilis: et nunc ex hac eius interpretatione magis intelligo.

III. Eiusdem commatis est uita Sancte Eugenie uirginis et martyris, quam foras misit Rosweydus in Historia eremitica pag. 340. incerto quidem auctore, quanquam in notis pag. 349. Goldasto adsentire uidetur, eam Rufino adscribenti: Quod, inquit, si ex Mss. ipse hausit, facile consentio. Certe stilus non abludit a stilo Rufini. uossius concinit lib. II. de Historicis Latinis cap. XI. Hoc tamen unum et nimis generale argumentum, ex stilo, non est semper tutum. uossii de Goldasto uerba hec sunt: quod facere arbitror manuscriptorum fide subnixum. Immo ex simplici coniectura se id facere ait Goldastus in notis ad caput XuII. tomi I. partis I. Rerum Alamannicarum: uetustissima historia, inquit, Sancte Eugenie, interprete eodem, NI FALLOR, Rufino. In codice meo Ms. exstat Sancte Eugenie Historia, ab hac non parum diuersa, nulloque  adscripto nomine auctoris.




CAPUT XuIII.

I. Sub Rufini nomine duplex Libellus Fidei, superiori seculo editus. II. Prior, continens XII. Anathematismos, Rufino nostro minime attribuendus, sed alteri. III. Multo minus posterior, Pelagiana labe infectus: septem Rufini recensentur. Iu. Posterior Libellus Rufinum Palestinum uel alium auctorem habet.

I. Questionem grauissimam, interque magni nominis criticos theologosque agitatam, adgredior, utrum Rufino Aquileiensi recte adscribatur, necne, duplex Libellus Fidei, preterito seculo ex antiquis codicibus Mss. in lucem eductus. In altero, qui est breuior, uarii anathematismi contra uarias hereses proferuntur. In altero, qui est fusior, Pelagianum uirus expanditur. Hinc hereses omnes, iisdem libellis comprehense, Rufino Aquileiensi, utriusque libelli credito auctori, nullo non genere contumeliarum adiudicate.  Absit, ut nostrum, qui usque ad exitum sanctissimis sue etatis presulibus, aliisque probatissimis uiris catholice communionis glutino adhesit, quemque post obitum sancta mater Ecclesia pium et religiosum scriptorem agnouit, ad impias hereticorum partes unquam transfugisse credamus. Hoc, Deo dante, ostensurus, de breuiore libello primum disserere instituo.

II. A. D. 1673. in Italia pariter et in Galliis prior idem libellus typographicis formis excusus est. Illum enim Henricus Noris lib. I. cap. III. Historie Pelagiane, Patauii edite, et Io. Garnerius inter opera Marii Mercatoris Lutecie uulgata tom. I. pag. 114. ex codicibus uaticano et Bellouacensi, in quibus Rufino cuidam adscribitur, publica luce donarunt. Constat XII. Anathematismis aduersus non unam, sed multas et uarias hereses, plerasque ad Origenem potissimum referendas. Hec Norisium eo facile adduxerunt,  ut libellum Rufini nostri esse crederet: qui errorum suspicionem, qua apud Anastasium pontificem laborauerat, Romam redux, hac formula Fidei coram Innocentio successore, ab se procul excusserit. Hinc idem Norisius prouincie sue et nostre, que una est, gratulatur, insignem Scriptorem Rufinum se omni tandem Origeniane hereseos labe purgasse. Norisii sententiam amplexus est Iosephus Cardinalis Aguirrius in Commentariis ad Theologiam Sancti Anselmi tom. III. tract. uI. cap. LXuIII. disput. 111. sect. 5. §. 39. pag. 204. editionis Romane. Sex uiri summi ab adscititio Rufini nomine decepti sunt. Hoc prima libelli uerba perspicue produnt: Propter uenerationem Sanctorum locorum, Hierosolymam et Bethleem uENIMUS, et intelleximus plurimos fratres in nobis scandalizari, eo quod audierint nos multa heretica, et que contra Fidem Ecclesie ueniunt, profiteri. Itaque, Deo presente, testamur, etc. Hec patefaciunt, non Rome, sed in locis Sanctis Hierosolyme, et Bethleem hanc professionem fidei prodiisse. Rufinus autem  inde semel in Italiam reuersus, nunquam illuc in loca Sancta remeauit, in Sicilia apud Messanam demortuus. Norisius paullo ante eamdem formulam ab se editam, id adnotauit: que uel hoc uno ex capite Rufini esse non potest. Garnerius, uir opido perspicax et Ecclesiastice rei peritissimus, qui quam multa doctrine tum historice, tum dogmatice arcana libellus iste breuissimus contineat, peregregie explicauit, ex primis, que protuli, uerbis, constare ait, ubi sit editus ille Fidei Libellus, scilicet Hierosolymis, aut Bethleemi, quo confluebat infinita uis siue presbyterorum, siue monachorum. Eum ad pontificatum Siricii, siue A. D. 398. trahendum Garnerius non abnuit, dum in Palestina de Origene questiones magna animorum contentione efferbuerunt, Epiphanio et Hieronymo ex una, Io. Hierosolymitano et Rufino altera ex parte mutuo dissidentibus. Sed Bethleemiticus senex leuiora non silens, amicitia soluta, hanc palinodiam Rufino auctori exprobrasset, si eam Bethleemi, ubi erat Hieronymus, aut in proxima urbe Sancta,  cecinisset. Immo etiam Rome uulgata, ad manus Hieronymi aduolasset, curantibus necessariis, qui alias Rufini totos libros ad eum mittere satagebant. Nec sane Hieronymus, decennium Rufino superstes, piis correcti presbyteri manibus postmodum insultasset, quod Norisius eum fecisse non diffitetur. Quare sine maxima Hieronymi iniuria hi Anathematismi Rufino transcribi non possunt. Sed ab imperitis Librariis, quod Garnerius censet pag. 122. col. 2. eius nomine insigniti, et epistole Anastasii pontificis ad Io. Hierosolymitanum, quam subsequuntur, et in qua Rufinus nominatur, adnexi, in Acta Marii Mercatoris, ubi Rufini alicuius fit mentio, irrepserunt. Cautius tamen atque sagacius a Rigberio Francogermano, seu Gabriele Gerberonio, et postmodum Stephano Baluzio actum est, qui ab suis Marii Operum editionibus perinde Anastasii epistolam, et Pseudo-Rufini Anathematismos, tanquam scriptiones omnino alienas, abesse uoluerunt. Garnerius pag. 115. et 116. suspicatur  hosce Anathematismos Rufino cuipiam, Hieronymi discipulo, non Aquileiensi, tribuendos, et nimirum, quem uir Sanctus in caussa Claudii ex Syria Romam et Mediolanum ab se missum scribit epist. XLI. alias LXuI. ad Rufinum Aquileiensem, et lib. III. Apologie pag. 462. Immo uero ab ipsomet Hieronymo scripti sunt. Rem detexit uir de eccles asticis literis optime meritus Mabillonius in Museo Italico tom. I. pag. 218. ubi libellum antiquissimum characteribus Langobardicis se in Bibliotheca Bobiensi reperisse testatur, hoc lemmate inscriptum: Abbreuiatio Fidei catholice, exposita a Sancto Hieronymo, ut quidam in heresim lapsi corrigerentur. Addit Mabillonius, hanc Bobiensem expositionem constare articulis seu Anathematismis XII. sub nomine Rufini editis a Garnerio inter opera Mercatoris, nimirum in Appendice I. ad priorem partem pag. 114. non uero ut ille ait memorie lapsu, in Dissertatione X. que in toto uolumine  nulla est. Quare libellus  si ad Rufinum ullum aliquando pertinuit, is certe Aquileiensis non fuit, sed alius, et fortasse ille natione Syrus, qui heresim de peccato originali Romam primus inuexit, ut narrat Mercator in Commonitorio; quanquam confessio hec nichil continet, quod heresi Pelagiane fauere uideatur. Garnerius, qui singulos eius articulos egregie enucleauit, in omnibus Hieronymi doctrinam reperit, etiam in nonnullis, in quibus Ecclesia eum non sequitur, puta in parte illa primi articuli, in qua traditur, Christianos recte credentes, peccatores tamen, non eterno, sed temporario supplicio damnandos. Itaque omnes Anathematismi in doctrinam Hieronymiane contrariam, non eque tamen ab aliis Patribus proscriptam, intorquentur. Neque enim duodecimus in eos, qui dicunt, animas prius fuisse, quam nate  sint, et non cum corpore a Deo quotidie fieri, ab Augustino fuisset admissus, questionem hanc uelut incertam definire non auso. Hinc Garnerius pag. 116. recte ait, Confessionem hanc in nulla Ecclesia fuisse publicam, sed priuatam potius, et alicuius siue clericorum cetus, siue monasterii, propriam, puta Bethleemitici, in quo Hieronymus morabatur. Ad hec anathematis nomen non ea notione in hac formula accipitur, qua uulgo accipi solet pro executione canonica, sed pro generali alia, seu pro damnatione dicti alicuius, quemadmodum acceptum fuit in Concilio Diospolitano, in quo anathemate percussum est stultiloquium. Adi Concilia Baluzii pag. 363. In omnibus libelli Anathematismis Origenes percellitur, orteque ex eo hereses Paulli Samosateni, Arii, Apollinarii, et Photini. Nulla damnatur, quam Hieronymus aliquando Origeni non obiecerit. Codicis Bobiensis auctoritatem, alias per se satis ualidam, hec undequaque confirmant. Quo tempore confessio facta est, nempe,  ex Garnerio, circa A. D. 394. quum nondum inter Hieronymum et Io. Hierosolymitanum controuersie deferbuissent, plures alie a uariis hominibus fidei formule prodierunt, prout questiones hinc inde orte postulare uidebantur. Sic Rufinus noster Apologiam suam ad Anastasium, et Explicationem Symboli ad Laurentium. Sic Nazianzenus Anathematismos contra Apollinaristas. Sic Theodorus Mopsuestenus, sic Celestius et Pelagius, sic Iulianus fecerunt. Ceterum omnes Anathematismi formule Bobiensis Origeniana dogmata, que Hieronymus auersabatur, potissimum feriunt: etiam illa, in quibus Ecclesia nichildum definierat, quale est de animarum origine, quas quotidie fieri decernitur articulo 12. Rufinus noster in Apologia ad Anastasium, Deo, inquit, teste, dico, quia usque ad presens, certi aut definiti aliquid de ea questione non teneo. Rursus: Adhuc ignorare confiteor preter hoc, quod manifeste tradit Ecclesia, Deum et animarum et corporum conditorem. Norisius sententiam a Hieronymo propugnatam, seculo tandem XII.  ita, ut nunc est, receptam fuisse animaduertit in uindiciis Augustinianis cap. Iu. § 3. ubi hac de re plenissime agit, et ex eo Natalis Alexander seculo u. cap. Iu. art. III. § 10. Aguirrius in Theologia Sancti Anselmi tom. III. cap. LXuIII. disput. 111. § 41. pag. 205. obseruat, in hoc libello nullam legi eiurationem erroris, quod non detur tradux peccati, ob quem Rufinus quidam pessime audierat apud Sanctum Augustinum, aliosque orthodoxos. At uel hoc uirum egregium monere debuit, ne duos Rufinos in unum conflans, libellum Aquileiensi adiudicaret, qui Augustini amicissimus, peccati traducem nunquam negauit.

III. A breuiori Pseudo-Rufini Libello Fidei ad fusiorem oratio nostra conuertitur. Hunc primus omnium edidit Iacobus Sirmondus, propriis et alienis ueterum scriptis publica luce donatis, pereque celebris. Inscriptio libri est: Rufini presbyteri prouincie  Palestine liber de Fide cum notis Iacobi Sirmondi. Parisiis apud Sebastianum Cramoisy 1650. in 8o. Garnerius postea rursus uulgauit inter opera Mercatoris Dissert. u. pag. 285. pretermissis tamen Sirmondi notis. Denique Iacobus de la Baune una cum notis inseruit pag. 274. tom. I. Operum Sirmondi Parisiis editorum typographia regia A. D. 1696. Opusculum in capita LXI. dispescitur apud Sirmondum, qui Greco primum sermone scriptum existimauit. Garnerius ab Iuliano Eclanensi episcopo, Pelagii heresiarche patrono, latine redditum censet. Eclanum in Hirpinis stetisse et nunc Fricentum seu Frequentum, Abellinensi episcopatui coniunctum dici opinatur Garnerius pag. 146. col. 2. Rectius tamen Holstenius in notis ad Cluuerium pag. 273. Itinerarii Antoniniani distantiam Xu milliarium retinens, Eclanum circa Mirabellam inter Fricentum et Beneuentum collocat, ubi uestigia urbis maxima apparent. Dupinus, cuius indiligentie non parua  specimina passim offendimus, in tomo Iu. Bibliothece part. II. ait, Io. Diaconum hunc libellum Rufino presbytero Aquileiensi tribuere. Id falsum est; nam Io. Diaconus, qui in expositione M. S. Heptateuchi, Parisiis seruata in cenobio Sancti Germani, bis libri huius testimonio utitur, semel in Genesi, et rursus in Exodo, utrobique hunc titulum usurpauit: Ex libro de Fide Rufini. Ubi autem Rufinum audimus, non continuo Aquileiensem cogitare debemus. Plures enim Rufinos, Ecclesiasticos uiros, forte etiam sibi inuicem notos, uno et eodem tempore claruisse, perspicuis literarum documentis proditum est.

1. Sanctus Io. Chrysostomus Rufino presbytero scribit epist. CXXuI. quem rogat, in Phenicem proficisci, monachis opitulaturum, quos cesis superstites, Gentiles uulneribus affecerant.

2. Sanctus Nilus ad Rufinum, quem laudibus magnis exornat, uarias epistolas scribit, precipue XuII. et LIu. libri Iu. Hunc, quem uocat Nilus,  nempe solitarium et quietis amantem, exponente Petro Possino, Iosephus Maria Suaresius in Indice operum Nili pag. 612. col. 2. eundem ac nostrum facit. Tillemontius tamen tom. XII. § 45. pag. 108. anachoretam aut reclusum, et in deserto et solitario loco uiuentem potius, quam monachum, ideoque a nostro diuersum, existimat. Huic sententie omnino adheremus.

3. Rufinus officio diaconus occurrit apud S. Augustinum epistola CXLIX. alias LIX.  ad Paulinum Nolanum, presbyteri nostri amicum.

4. Rufinum presbyterum ab his diuersum, et cum Aquileiensi minime confundendum, ut alibi dixi et iterum dico, nobis suggerit Sanctus Hieronymus epist. XLII. alias LXuI. ad nostrum ex Oriente reducem scripta, in cuius fine sic legitur: Sanctum quoque presbyterum Rufinum, ob quandam caussam per Romam Mediolanum misimus, et orauimus, ut nostro animo uos  uideret.  Hunc rursus lib. III. Apologie pag. 462. semel iterumque commemorat: uolo tamen scire que sint ista iacula uenenata, que post tergum uestrum nos iecisse conquereris. uincentius, Paulinianus, Eusebius, RUFINUS presbyteri: quorum uincentius multo tempore ante uos Romam uenit. Paulinianus et Eusebius post annum uestre nauigationis profecti sunt  RUFINUS in caussa Claudii post biennium missus  omnes uel pro re familiari, uel pro periculo capitis alieni. uincentius, Eusebius et Paulinianus pro re familiari in Italiam transfretarunt. Ergo Rufinus pro periculo capitis alieni Mediolanum properauit. Rufinus Aquileiensis suspicabatur Hieronymi artibus ad inuidiam sibi apud Romanos conflandam missos. Quartum hunc Rufinum a Syro diuersum nequaquam putamus.

5. Hieronymi epistola de Iudicio Salomonis, et Sectione paruuli, que nunc est tomo II. Operum  pag. 616. constanter in omnibus  codicibus Mss. inscripta est ad Rufinum presbyterum Dome: quem a superioribus diuersum esse arbitramur.

6. Historie Pelagiane scriptores sextum Rufinum, Sancto Prospero amicissimum memorant, qui ad eum eruditissimam scripsit epistolam de gratia Dei et libero hominis arbitrio. Exstat in tertia Appendice tomi X. Operum Sancti Augustini. Eum Gabriel uasquez in Commentariis ad primam partem Sancti Thome disput. XCI. cap. u. num. 74. spisso nimium errore pro Aquileiensi accepit, qui XX. ante annis in Sicilia occubuerat.

7. Postremo loco septimum Rufinum Aquileiensem nostrum locamus.

Ut de Rufini libello dicere pergam, Sirmondus in prologo ait, se in binis Corbeiensibus Mss. notatum reperisse, non a Rufino, sed a Pelagio editum sub nomine Rufini. Ipse tamen utrumque leui negocio refelli arbitratur, proptereaquod nec Rufino Aquileiensi liber conueniat, qui Origenem uelut impium et nefarium  passim exagitat, nec Pelagio, cui us primarium decretum euertit, Adam siue peccasset, siue non peccasset, mortem obiturum. Baunius in prefatione tomi I. Operum Sirmondi § 3. notat hunc libellum, saltem ea ex parte que tangit peccatum originale, prope ad uerbum exscriptum ui leri ex Iuliani libello Fidei, quem ex codice Ms. Ecclesie ueronensis Garnerius uulgauit. Demum quod ad libri etatem attinet, Garnerius non modo ante Nestorii et Eutychetis tempora, sed etiam, ex Sirmondi sententia, ante Pelagii damnationem scriptum existimat, proptereaquod ibi nulla contentionum de Christi gratia mentio inseratur. Baunius Garnerii hac de re editam Dissertationem secundis curis auctam et prelo paratam exstare testatur.

Curatores postreme editionis operum Sancti Augustini in addendis ad tomum uIII que exstant post Indices in fine tomi XI. de auctore huius libelli, qui Rufino perperam datur, quedam monuerunt, notari  dignissima. Quare eorum summam huc transferam. Augustinus lib. XXXuIII. de Trinitate hec habet: Acute sane QUIDAM respondit heretico, uersutissime interroganti, utrum Deus Filium uolens aut nolens genuerit, ut si diceret nolens, absurdissima Dei miseria sequeretur; si autem uolens, continuo, quod intendebat, uelut inuicta ratione concluderet, non nature esse Filium, sed uoluntatis. At ille uigilantissime uicissim quesiuit ab eo, utrum Deus uolens an nolens sit Deus. His Augustini uerbis apprime conueniunt, que Sirmondianus Rufini libellus de Fide habet capite LIII. pag. 315: Quum igitur nos interrogauerint, utrum Deus procreauerit Filium necne, et acceperint a nobis responsum: procreauit; statim adiiciunt interrogationem huiusmodi, quam Greci dilemmatum uocant; inuitus, an sponte? Hoc autem faciunt, ut, si dixerimus, inuitus, mox adiiciant: quod si inuitus procreauit Filium, quomodo non est impium de Deo hoc dicere, quod generationis necessitati subiungatur? Sin autem, sponte, dixerimus, illi rursus adiiciunt quod sibi libitum  est: ergo si sponte procreauit, quasi uoluntate procreatus, inter ipsum et omnia cetera, que Dei pariter uoluntate creata sunt, nulla penitus haberi discretio poterit. Et infra: Et nos contra interrogabimus eos simili modo interrogationis eorum, utrum sponte Deus bonus sit, an inuitus? Nihil sane aptius et luculentius ad euincendum, in loco ex Augustino a me superius prolato, hunc libellum Sirmondianum indicari. Quis sit eius auctor, non statim dicendum. In calce uetustissimi codicis Corbeiensis, uncialibus literis scripto, hec subiiciuntur: Explicit Rufini presbyteri prouincie Palestine liber de Fide, translatus de Greco in Latinum sermonem. Amen. Rufino presbytero adscribit Io. Diaconus. Sirmondus tamen fatetur, inscriptionem uel ex hoc mentiri, quod Origenem, uelut impium et nefarium, passim libri auctor exagitet. Preterea, cui translatus de Greco in Latinum sermonem uideatur liber, in quo legas cap. LIII.  interrogationem huiusmodi, quam Greci dilemmatam uocant? Rursus cap. Lu. figmentum suum, quod Greci sophisma uocant? Ac demum cap. LX. de Sabellianis: Unum ac solum Deum Filium simul et Patrem per unam partem orationis pronunciare assolent, quasi Grece dicatur , Filiopatrem. Hec Latinum potius scriptorem sonant, sua sensa per Grecos explicare nitentem. Et quidem in codice Ms. Corbeiensi lineis transuersis prorsus iugulatur memorata inscriptio, cuius locum obtinet alia hec nota, a secunda, sed prope equali manu adposita: Hucusque blasphemie Pelagii heretici contra fidem Catholicam, quas sub nomine Catholici falso titulo indidit. Preterea in fronte totius operis exstat hec admonitio, literis Merouingicis ac pene fugientibus exarata: Hic liber, qui attitulatur Rufini, non te seducat, o pie lector, quia Pelagianus est, et blasphemiis Pelagianorum plenus. Simulans enim contra Arianos disputationem, uenena sue hereseos inseruit. Unde hortor caritatem tuam, ut hunc blasphemum de uestro  codice abscindatis: et pro eo librum Sancti Augustini de uera religione describite, ut quantitatem reparetis, hoc est, ut de uoluminis magnitudine nichil decedat. At hec in ora ipsius libri adnotatur: Hic liber non Rufini, sed Pelagii heretici, in quo contra fidem Catholicam multe continentur blasphemie. uerum aduersus tam antiquam totiesque repetitam uiri docti obseruationem obiicit Sirmondus, Pelagio librum non conuenire, qui Adam, si mandatum Dei seruasset, non moriturum fuisse approbet, adeoque primarium euertat Pelagii decretum, quo ille Adamum, siue peccasset, siue non peccasset, mortem obiturum fuisse contendebat. Gennadius tamen predictis notisrum suffragatur in Catalogo, ubi ait cap. XLII. Pelagius antequam proderetur hereticus, scripsit libros tres de Fide Trinitatis. Gennadio pondus addit Io. Diaconus, qui non unum librum de Fide, iam uulgatum, sed et secundum, qui non exstat, Rufini nomine citat. Sed et responsum, ex Gennadio, ad  id, quod Sirmondus obiicit, in promtu est. Nihil enim mirum, si heresiarches ex Fide Catholica, in qua natus altusque fuerat, aliquid scripserit priusquam heresim suam excogitaret. Ad Augustinum quod attinet, ab eius ingenio prorsus alienum non erat, id non sine laude commemorare, quod hereticus bene senserat. Illius etiam nomen, si Pelagius ipse non prius latere uoluisset, forsitan Augustinus non tacuisset. Ex dictis sequitur, falsum titulum, qui libellum de Fide Rufino adscribat, et notas, que illum Pelagio uindicent, non temerarias, nec improbandam sententiam, qua in Augustini libro de Trinitate cap. Xu. is ipse laudari existimetur. Hinc pariter discimus, quantum antiquis cordi fuerit, ne hereticum opus incaute legeretur, immo, ut abscinderetur ac prorsus supprimeretur, licet eo commode et ad rem Ecclesie, usus sit Augustinus, quomodo et alii Patres argumentis Arii Sabellium, ac Sabellii Arium impugnauerunt.

Iu. Itaque Rufinus Aquileiensis a iuniorum nonnullis  perperam conflatur cum Rufino presbytero Palestino, siue quocumque alio, ad quem libellus iam recensitus pertinere uideatur. Perperam etiam cum Rufino, Celestii heretici magistro, siue alius a Palestino sit, siue nequaquam diuersus. Syrus enim is dicitur a Mario Mercatore, Latino homine, in Commonitorio. Atqui Syrum non dixisset, quem Aquileiensem esse totus Occidens, immo et Oriens agnoscebat: et precipue Augustinus Rufini perinde ac Marii necessarius. Cui enim Occidentalium ignotus erat Rufinus Aquileiensis, tot scriptis, tot amicitiis, et uel una inter eum et Hieronymum contentione, ab ipso Augustino improbata, celeberrimus? Nemo ignorabat, Rufinum nostrum Aquileiensem  ab Hieronymo tanto ante laudatum in Chronico et in epistolis: a Paulino Nolano pariter in epistolis. Fuerit Mercator natione Campanus, quod putat Garnerius, fuerit Afer, ut alii  coniiciunt: ipse unus ignorare non potuit quem nemo ignorabat. Erat enim Rufinus Aquileiensis passim in ore fame non solum in Campania, ubi Nola, sed in Africa, ubi Augustinus, qui ex eiusdem Rufini editis libris Historie Ecclesiastice, et Sixti Pythagorici, testimonia in operibus suis protulerat, quemadmodum eodem seculo, quo floruit Marius, alii quoque Africani, uictor uitensis, et uigilius Tapsensis in suis protulerunt. Ad hec Io. Cassianus, Rufino et Mario equalis, in Syria primum, deinde Rome, et mox in Galliis notissimus, Rufini Expositionem Symboli suis in libris laudauerat, in qua idem Rufinus Aquileie se tinctum prodiderat. Qui ergo a Mario, uel a quouis Latinorum Palestinus aut Syrus duci potuit? Sed nempe hoc aiunt, quia multos annos in Syria uixit. At Hieronymus etiam uixit, obiitque, nec propterea Syrum aut Palestinum eum aliquis appellauit. Palladius, homo Syrus, et ipse Rufino et Mario equalis, Aquileiensem, non Syrum dixit: dixit quoque  Gennadius, Mario suppar. Hec omnia in unum ceuntia, mihi persuadent, et cuiquam, ni fallor, persuadebunt, Rufinum Syrum aut Palestinum dici non debuisse nec potuisse qui Aquileiensis erat. Immo hinc aperte deduci puto, Rufinum, Syrum aut Palestinum ideo dictum, ne cum Aquileiensi confunderetur. Nollem ab Iosepho Aguirrio Cardinali in Theologia Sancti Anselmi tom. III. tract. uI. cap. LXuIII. disput. 111. sect. 4. §. 30. et disput. 112. sect. 6. §. 62. Rufinum illum Syrum cum Aquileiensi commixtum. Id enim fecit uir optimus, omni antiquitate reclamante, et omnino friuolis argumentis inductus. Aquirrium magna pietatis et doctrine laude in Senatu S. R. E. uenerandum suspexi: qui si uiueret, quo erat animi candore, me ab se dissentire alacriter pateretur. Siquidem aliunde constat, religiosissimum Cardinalem priores sententias suas non bene subnixas, ingenuo pudore exuere nunquam ueritum. Neque enim, ut ait Quinctilianus de  Institutione oratoria libro X. cap. I. id statim legenti persuasum sit, omnia, que magni auctores dixerunt, utique esse perfecta. Nam labuntur aliquod et oneri cedunt. Hec in antecessum de Rufino Syro, ab Aquileiensi diuerso, occasione libelli de fide, a Sirmondo uulgati, nostroque ab aliquibus attributi. De Syro enim rursus post Aquileiensis obitum, cuius acta pergo enarrare; quandoquidem eiusdem opera omnia uera et spuria, exstantia et deperdita, hactenus recensui.




CAPUT XIX.

I. Theophili Alexandrini epistola ad Anastasium Papam circa Paschatis celebrationem turbas excitat in Ecclesia. II. Rufinus ab Ana tasio minime damnatus. III. Hoc preter alia ostendit eiusdem cum precipuis Italie Episcopis communicatio. Iu. Eius tantum librorum Periarchon uersio non probata. u. Rufini responsa ad Hieronymum circa Anastasii Pape epistolam ad Io. Hierosolymitanum. uI. Simultas  inter Hieronymum et Rufinum ab Augustino improbata.

I. Ut Rufini libros una serie atque ordine comprehenderem, cetera eiusdem acta paullum seponere oportuit. Nunc tandem omnium Rufini operum recensionem absolui; quare illuc redeo, unde diuerti. Feruente dissidio inter Hieronymum et Rufinum ob Latine uersos Origenis libros Periarchon, Theophilus Alexandrinus pro A. D. 401, scripserat primam paschalem Epistolam, que in uulgatis Hieronymi Operum editionibus secunda est , ut alibi dixi. Hec, que plurium Origenis errorum Catalogum ex capta occasione diet paschalis prenunciandi, in epistolam intrusorum, complectebatur, a Hieronymo Latine reddita, Romamque de more transmissa, ut Paschatis eiusdem anni 401, certam diem denunciaret, Anastasium pontificem mire turbauit. Latini enim, obseruante Norisio, Greci hominis  errores nondum perspectos habuerant. Eodem Norisio auctore, Anastasius ubi primum accepit Theophili epistolam, nichil ultra morandum ratus, Origenem lata sententia condemnauit, quod ipsum eodem anno 401. in suis Ecclesiis fecisse ait uenerium et Chromatium, duos Mediolani et Aquileie Italicos metropolitas. Hoc tamen gratis dicitur a uiro doctissimo. Neque enim disciplina Ecclesie Romane ferebat, ut Summus Pontifex unis literis Theophili de Origine obiter et callide agentibus excitatus, illico Origenem condemnaret, inconsultis Occidentalibus, aut saltem concilio, uel presbyterio Romano: quod profecto statim fieri non poterat. uir purpuratus promulgationem literarum Theophili, que preter diei paschalis denunciationem, errorum Origenis Catalogum complecterentur, condemnationem Origenis appellauit, quando unum Pascha earundem literarum promulgatione denunciatum est. Non enim Ecclesia Romana condemnationes ab aliis Episcopis factas denunciabat; sed ipsa suas, tanquam omnium Ecclesiarum  mater et princeps, aliis denunciandas, semper edere consueuit. Episcopo Alexandrino cura incumbebat, diem inuestigandi, quo pascha quotannis celebrandum. De hoc tanto ante certam reddebat Apostolicam Sedem, ut huius scripti ad longinquiores Ecclesias indicium generaliter percurreret, inquit Leo magnus in Epist. XCIu. alias LXIu. ad Marcianum Augustum. Etenim Pontifex, premature accepto Episcopi Alexandrini consilio, diem Paschatis sequuturi, omnibus occidentalium partium Sacerdotibus denunciabat, ut ait idem Leo Magnus epist. CXII. ad Marcianum Augustum. Hi Sacerdotes, erant omnes Romani Patriarchatus metropolite, per Galliam Cisalpinam, uenetiam et Istriam, Illyricum, Britannias, Gallias, Hispanias, et Africam constituti, nimirum per totam Europam usque ad Thraciam. Siquidem has omnes prouincias Ecclesiasticas, Romano Patriarchatu comprehensas, palam est, et dudum ostendit Norisius in Responsis ad Gerras  germanas Francisci Macedi pag. 41. Ea paschalis denunciatio promulgabatur ex prescripto Canonis I. Concilii I. Arelatensis in editione Labbei tom. I. pag. 1427. uide Franciscum Bernardinum Ferrarium de Ritu sacrarum concionum lib. I. cap. XXu. Apud Alexandrinos in precedenti festo Epiphanie, diaconorum preconio id fieri consueuit: quod precipue constat ex Cassiani collatione X. cap. I. pag. 364. edit. Ciaconii. At uero paschales literas ab Antistite Alexandrino ad Romanum, a quo relique occidentales accepture essent Ecclesie, in Epiphania uulgature, anno superiori premitti solitas, recte adnotauit Baronius A. D. 399. §. 52. a Norisio in Historia Pelagiana lib. I. cap. II. et Pagio A. D. 401. §. 8. immerito confutatus. Hec fuse alibi persequor, de anno emortuali S. Athanasii disceptans. Hieronymus initio libri III. Apologie pag. 453. quem librum scripsit ineunte A. D. 402. ait, SE DUAS Theophili paschales epistolas per hoc ferme biennium Latinas fecisse, preterea nullas. Ergo Hieronymus  earum primam pro A. D. 401. latinam fecit initio A. D. 400. Romam mittendam, et per totum Occidentem ab eius Patriarcha Pontifice Romano subinde uulgandam. uulgata est autem Rome primum ab Anastasio, qui, ut Primas et Exarchus totius Italie, uulgandas mox pariter misit ad duos sui istius Exarchatus primarum sedium metropolitas, qui tunc soli in totius Italie continenti habebantur, Gallie Cisalpine nimirum, uenetie et Istrie, uenerius, et Chromatius, ad quos in conuentibus suarum Ecclesiarum easdem solemnes literas, uti eas uocat Cassianus, uulgare, et reliquis Episcopis comprouincialibus sibi subiectis denunciare pertinuit. Hec eo tendunt, ut omnibus pateat, Anastasium Romanum Pontificem, uenerium Mediolanensem, et Chromatium Aquileiensem antistites, ubi Theophili Alexandrini literas paschales pro A. D. 401. in suis Ecclesiis uulgarunt, in id unum intendisse, ut certum diem Pasche  eiusdem anni suis populis prenunciarent, licet obiter in iisdem literis nonnulli Origenis errores, antea Latinis ignoti, recenserentur, quorum damnatio Paschalis diei prenunciationem nequaquam spectabat. Theophilus dedita opera paschalibus literis Origenianos errores, ab se studiose collectos, addiderat, ne Pascha prenunciari posset, quin pariter iidem errores prelegerentur. Rem his uerbis expressit Hieronymus Apol. I. lib. II. pag. 417. Episcopi Anastasius, Theophilus, et uenerius, et Chromatius, et omnis tam Orientis, quam Occidentis Catholicorum SYNODUS, qui pari sententia, quia pari spiritu, illum  hereticum DENUNCIANT populis, etc. Ecclesie conuentum in die festo Epiphanie congregatum, ut futuri paschalis festi ac sententie Alexandrine in Origenem denunciationem audiret, Synodum appellat. Hoc idem dicit Theophilus apud Iustinianum Aug. in Epistola ad Mennam, siue tractatu aduersus Origenis errores tom. u. Conciliorum Labbei pag. 685. B. Ita enim ait, in Sermone quodam ad  Monachos, Origenismi nota insimulatos: Anathematizantes Origenem, ceterosque hereticos exemplo nostro, et Anastasii S. R. E. Episcopi, qui ex ueteribus certaminibus clarus, nobilissimi populi dux creatus est: quem et uniuersa beatorum Occidentis Episcoporum SYNODUS, que accepit ac probauit Alexandrinorum Ecclesie sententiam in impium latam, etc. Hec scripsit Theophilus ex Anastasii pontificis literis, quibus respondit, se eius paschalem Epistolam pro A. D. 401. qua errores Origenis etiam continebantur, per duos Italie metropolitas uenerium et Chromatium ceterosque totius Occidentis primarum sedium Episcopos uulgandas curasse. Ex Theophilo deinde rei notitiam habuit Hieronymus. uox Synodus fefellit doctissimum uirum Norisium et Garnerium quoque in notis ad Liberatum p. 227. ratos uere in Synodis Italicis, Rome, Mediolani, Aquileie, damnatum Origenem, quum tamen Synodi ille seu prouincialium conuentus non ad damnandum Origenem conuenerint,  sed ad audiendas a metropolitis Theophili Epistolas, futuri paschatis diem certam quotannis de more prenunciantes. Audi Hieronymum in literis ad Theophilum: uincentius presbyter ante biduum, quam hanc epistolam darem, de Urbe uenit, et suppliciter te salutat, crebroque sermone concelebrat, Romam et Italiam tuis EPISTOLIS  liberatam; nimirum ab Origenismo, quia Theophili paschales epistole in Epiphania a singulis metropolitis, et episcopis Italie in comprouincialium et populorum frequentia perlecte, Catalogos etiam errorum Origenis ab eodem Theophilo cusos complectebantur.

II. Rufinus, Aquileie degens, quum in Epiphania anni 401. he Theophili paschales litere a diacono in Ecclesia de more prelegerentur, audita recensione errorum Origenis, exhorruit, seque illos ante ignorasse pronunciauit. Hoc ab amicis Aquileiensibus Hieronymo scriptum est. Rem ipse narrat his uerbis Apol. lib. I. pag. 363. Lectis NUPER pape Theophili  EPISTOLIS, in quibus Origenis exponit errores, dicitur  obturasse aures, suas, et auctorem tanti mali clara cum omnibus uoce damnasse, et dixisse usque ad illud tempus se ignorasse quod tam nefaria scripsisset. Hec Hieronymi uerba nos docent, Origenis condemnationem, ut uocat, quam Chromatius, presente Rufino, Aquileie publicauit, non aliud fuisse, quam paschalem Theophili Epistolam. De Anastasio et uenerio idem omnino dicendum est. Hieronymus promulgationem paschalis epistole, in qua preter paschatis prenunciationem, etiam Origenis errores explicabantur, uocat condemnationem Origenis. Norisius in Historia Pelagiana lib. I. cap. II. uerborum Hieronymi sensum minus recte assecutus, ait, in ea tamen Origenis damnatione, Rufinum minime nominatum. Hoc uerissimum est. Cur enim Rufinus in Theophili paschalibus literis, ubique terrarum legendis, nominari debuit? Tanta inest magnis nominibus auctoritas, ut secum aliquando celeberrimos  uiros in errorem adducere possint! Quum Baronius ex loco Hieronymi, non bene percepto, Origenem ab Anastasio pontifice, et mox, eo indicente, a uenerio Mediolanensi, et a Chromatio Aquileiensi palam damnatum tradidisset A. D. 400. §. 63. postmodum alii uiri, literarum laude clari, in Baronii uestigia incurrentes, idipsum tradiderunt. Hi sunt post Norisium Iohannes Garnerius, et Pagius. Ille ad Marium Mercatorem, inque Dissertatione ad Liberatum Diaconum cap. u. §. 1. pag. 227. Pagius uero A. D. 401. §. 9. Immo hic postremus Rufinum eadem Origenis damnatione comprehensum, quod Norisius iure negauerat, asseuerare non dubitauit; quippe quem inuitus decepit Garnerius, qui epistolam Anastasii ad Io. Hierosolymitanum, ex codice Bellouacensi denuo ab se editam interpolauit ferme integro capite uIII. quod Origenis et Rufini damnationem inuoluerat. Et tamen Garnerius, ne quenquam falleret, ipsam interpolationem, ab se factam, et charactere diuerso expressam, ingenue fatetur in notis  pag. 112. col. I. Epistolam ab interpolationibus uacuam, Baronius, preter alios ediderat A. D. 402. §. 26. in qua nullam Origenis, nullam Rufini damnationem offendimus: nulla uenerii, nulla Chromatii in Synodis suorum comprouincialium, Origenem Rufinumque damnantium, fit mentio. Unum de Rufino ait ibi Anastasius, solius Dei esse de eo iudicare. Ergo ipse nullum de illo iudicium tulit, eundemque minime condemnauit. Addit, se de Origene quidquam antea nesciisse. Mentem suam de Rufini translatione librorum Periarchon Iohanni deinde aperit, illam scilicet puris mentibus  quandam nebulam excitasse, quasi Rufinus interpres fidem Catholicam ea ledere uoluisset. Suum tamen de libro iudicium, ex una Rufini interpretis intentione pendere declarat. Si enim errores damnat, se hoc approbare ait. Si erroribus adsentitur, hoc se non admittere, sed iure et merito condemnare. Hoc Dei prouidentie gratum fore confidit.  Eadem se ad Sanctum uenerium Mediolanensem scripsisse testatur, qui scilicet pro Rufino ad Anastasium scripserat, hortatus, ne superflua laboraret formidine, neque uano timore sollicitaretur ob Rufini translationem. Se curaturum, ut populi sibi crediti ab Rufini uersione caueant, ne deuotas mentes immissa sui caligine labefactare conetur. Arcadii et Honorii Augustorum literas ad se delatas, quibus catholici Origenis lectione interdicerentur. Ita deinde concludit: Hactenus sententie mee forma processerit. Atqui nulla certe in Rufinum, sententie damnationis forma processit in eadem epistola, neque in ullo alio ueteri monumento. Querele in Rufinum amicum et sue Ecclesie presbyterum, sparse, Iohannem adegerant, ut suspiciones suas in illarum auctores apud Anastasium effunderet. Pontifex hac de re ad Iohannem respondens, rogat suspiciones deponat, memineritque, Dei esse corda hominum introspicere, de Rufino hoc addens: Propria mente Origenis dicta in  Latinum transtulit, et probauit: nec dissimilis ab eo est, qui alienis uitiis prestat assensum. Illud tamen scire  cupio, ita haberi a nostris partibus alienum, ut quid agat, ubi sit, nescire cupiamus. Ipse denique uiderit, ubi possit absolui. Hec summa literarum Anastasii ad Iohannem, quas Baronius A. D. 402, §. 26. et 30. huic anno defixit, nondum scilicet euoluto die 28. Aprilis, quo Pontifex uiuere desiit. At citius datas infra ostendemus. Anastasius tamen eas nec Rome, neque in Italia, uulgauit, quippe qui priuatim scriptas ad unum Iohannem dedit, si uere scripsit. Dubitatum enim a Rufino, et a uariis doctis superioris eui. Sed, per me, scripte fuerint. Eas enim pro uere scriptis admitto. Inde tamen elici puto, Anastassi priuatam et familiarem epistolam, ad antistitem Hierosolymitanum datam, pro decreto Synodico, in Origenem et Rufinum palam edito, nequaquam habendas. Etenim iudiciaria Ecclesie Romane decreta, Rome prius, quam alibi, uulgari consueueruat.  Rufinus in uenetia morabatur, adeoque intra terminos Primatus et Exarchatus Romani pontificis, ad quem Apologiam suam miserat, ideoque publicam damnationis penam promeritus, summi pontificis peremtorio iudicio, ex Romane Ecclesie et eui disciplina palam Rome edito, damnari debuisset. Hoc factum est nunquam. Miror quam maxime, duos longe doctissimos et religiosissimos Cardinales, Baronium, et ex eo Iacobum Peronium in Responso iterato ad Regem Britannie cap. XXXIII. Pagium etiam A. D. 401. §. 16. Tillemontium tom. XII. art. 100. pag. 242. et Natalem Alexandrum seculo Iu. cap. uI. art. 32. peremtoriam anathematis sententiam Rome ab Anastasio pontifice in Rufinum latam arbitratos; nec tamen eos animaduertisse, ex hac sua credulitate, Apostolice Sedi permagnam iniuriam irrogari. Si enim Rufinus anathematis sententia confixus unquam fuisset, uni Apostolice Sedi, non aliis, eam tollere licuisset, quum in canone Apostolorum 25. alias 33. et in 5. Niceni Concilii caueatur, ne seiunctus  ab Ecclesie communione per sententiam damnationis, ab alio quocumque suscipi possit, nisi prius ab ipso, qui seiunxerit, susceptus fuerit. Hoc pariter statuit Concilii I. Antiocheni canon 6. Adi Labbeum tom. II. pag. 46. et 563.

III. Iam uero quid absurdius et Romane Sedi, omnique discipline Ecclesiastice iniuriosius excogitari potest, quam Rufinum dicere a prima Sede anathematis uinculo innodatum, neque absolutum, a precipuis tamen Italie Episcopis in communionem suam beneuole exceptum? Exceperunt enim uenerius Mediolanensis, Chromatius Aquileiensis, Laurentius Concordiensis, Petronius Bononiensis, et Gaudentius Brixianus, Gallie Cisalpine et uenetie Episcopi magna sanctitate uenerandi. Immo Chromatius Bethleemiticum senem monuit, ut finem faceret simultatum, ipso teste libro III. Apol. pag. 437. Anne Chromatius pro homine damnato id monuisset? Anne ipse, aliique, Anastasii Summi pontificis et totius  Italie Primatis, iudiciaria sententia despectui habita, Rnfinum in Catholicam communionem contra Petri cathedram suscipere ausi fuissent? Hi enim omnes Rufinum, sibi apprime carum, sueque communionis participem, nemine reclamante, usque ad uite finem habuerunt, ut interim de utraque Melania, aliisque Romanis, de Paulino Nolano, Augustino Hipponensi, et Iohanne Hierosolymitano, spectatissimis pariter uiris, et presulibus in Ecclesia celeberrimis, taceam, quos Rufini amicitiam semper coluisse, ex literarum monumentis a me adductis, et adhuc fortasse adducendis, fit manifestum. Anne uero tanti antistites, hominis in Romane Ecclesie senatu a fidelium communione rescissi, amicitiam coluissent? De tantis uiris hoc dicere non sustinet animus. Hoc ipsum dici, nefas putauit Honoratus Faber in Prodromo uelitari parte II. cap. II. pag. 84. col. 1. Immo quum Rufinus cohorruerit, auditis Origenianis erroribus, sueque Fidei confessionem ediderit, certum uideri ait, ab Anastasio nequaquam damnatum, sed sue conscientie,  et diuino iudicio relictum. Unum etiam addere iuuerit. Si Anastasius Rufinum a communione fidelium segregare uoluisset, non ad Io. Hierosolymitanum, non ad uenerium Mediolanensem, sed, ut uniuersalis Ecclesie Episcopus, et etiam totius Italie Exarchus et Primas, ad Chromatium Aquileiensem, in cuius Ecclesie presbyterio tunc Rufinus aderat, iudiciariam condemnationis sententiam, in eum Rome uulgatam, misisset. Chromatio enim uenetie et Istrie Primati nichil erat cum Mediolanensi, nichil cum Hierosolymitano. Hoc Anastasius perspicue patefecerat, ubi Theophili Alexandrini paschalem epistolam pro A. D. 401. a Hieronymo Latine conuersam, non ad unum uenerium Gallie Cisalpine Primatem, sed ad Chromatium pariter, uenetie et Istrie metropolitam, transmisit, ceteris Episcopis sue Ecclesie contributis aut suffraganeis, uulgandam. Hec disciplina a Summo Pontifice seruata fuisset in anathemate  aduersus Rufinum uulgando. Rufinus enim in Chromatii parecia, si Aquileie, uel in eius prouincia, si Concordie aderat, morabatur. Moratum uero Aquileie, feruente hac controuersia, satis ostensum est.

Iu. Ex his iure concludi potest, immo et debet, Rufinum Aquileiensem ab Anastasio Pontifice non fuisse damnatum, sed solam eius latinam uersionem librorum Origenis Periarchon non probatam, uel, si mauis, reiectam, idque non edicto aliquo uel decreto Synodico, sed priuata epistola ad Io. Hierosolymitanum, cuius epistole nullam Rufinus in Italia a Romanis suis notitiam habuit unquam, neque ab illo ipso, ad quem scripta fuerat, quanquam sibi amicissimo; sed ab uno Hieronymo, qui primus illam ei exprobrauit et misit. Sic enim habet in Apologie lib. II. pag. 405. Certe si ideo interpretaris, ut eum  hereticum arguas, nichil de Greco mutes, et hoc ipsum prefatione testare: quod prudentissime Papa Anastasius in Epistola, quam contra te scribit  ad episcopum Iohannem, suo sermone complexus est. Hieronymus, ipsa Anastasii epistola Apologie sue mox adiuncta, hec subdit: Ac ne forsitan hoc quoque neges, subieci exemplum eius, ut si non uis audire fratrem  monentem, audias episcopum  condemnantem. Ex his docemur, ut Anastasii epistola, ad Iohannem scripta, Rufino innotesceret, Roma, non Bethleemo ad illum mitti debuisse, et quidem ab aduersario: qui, si Rome uulgatam sciuisset, hoc idem in Apologia semel atque iterum inculcasset, hoc Rufino iure exprobrasset, ipsum Anastasiane epistole exemplum e Palestina ad Rufinum mittendi, nulla necessitate compulsus. Misit, quia in Italia ignorari sciebat. Hieronymus Apolog am hanc adornauit A. D. 401. Ait enim lib. I. pag 377. se ante biennium aduersus laudes a Rufino in prologo uersionis librorum Periarchon sibi datas, scripsisse. Scripsit autem A. D. 399. ut a me alibi animaduersum. Ergo Hieronymus A. D. 401. priorem  suam Apologiam in libros II. distinctam adorna uit. Pagius contra Baronium, Huetium, et Norisium aliis rationibus hoc idem urget A. D. 401. §. 10. uenerius, in literis Anastasii memoratus, olim Ambrosii diaconus, in Mediolanensi Cathedra Simpliciano successerat A. D. 400.

u. Iam uideamus, quid Rufinus in literis contra duos Hieronymiane Apologie libros de epistola Anastasiana, per Hieronymum ad se transmissam, responderit. Rufini literas, ad unum Hieronymum scriptas, olim periisse iam monui. Sed earundem summa colligitur ex Hieronymiano responso, quod est liber III. alias Apologia II. Eius loca decerpam ex eodem lib. III. Hieronymi pag. 455. 457. 459. 462. 468. editionis noue.

    1. Rufinus ait, de Papa Anastasio, nulli uerum uideri, ut tante Urbis Sacerdos innocenti  iniuriam facere potuerit uel absenti.
    2. Epistolam Sancti Pape Anastasii esse confictam.
    3. Ab eo  cui missa esset,  debuisse ad Rufinum transmitti.
    4. Siricii, precessoris eius , se habere testimonium, seu literas formatas, quibus, tanquam certe sue fidei tessera, munitus Roma in patriam discesserat. De istiusmodi literis formatis consulendus Philippus Priorius. Eas quum Rufinus palam obtinuerit post Rome sparsam librorum Periarchon Latinam uersionem, iam sibi priuatas literas, sub nomine Anastasii confictas, officere non posse. Sufficere sibi totius Orbis testimonium.
    5. Hieronymus Anastasii literas, ab se ad Rufinum ex Oriente transmissas, preteriti anni epistolam uocat, atque alia recentia ad Orientem SCRIPTA commemorat, in quibus Papa Anastasius tantis eum  ornet floribus. Quenam hec scripta fuerint, ignoramus. Anne fuerunt eiusdem commatis ac epistola, de qua loquimur? Certe mirum est, a nullo ex antiquis laudari, neque Hieronymum hec quoque  scripta ad Rufinum misisse, aut quid essent, clarius explicare noluisse; quandoquidem Rufinum tantis ornabant floribus. Nunquid responsum quodpiam ad Theophili Alexandrini paschales epistolas fuerunt, in quibus Origenis errores expositi? Ita censendum est.
    6. Rufinus iterum Siricii formatam epistolam, sibi Roma Aquileiam proficiscenti traditam, ingerit, hanc non credens. ab Anastasio successore infringi potuisse, nullos se, post Siricii decessum, errores sparsisse deprehensos, immo uniuersis totius Italie episcopis puram et apertam sue fidei confessionem suscipientibus, et expositionem comprobantibus. Hieronymus quidem non abnuit, quin Italie episcopi Rufini confessionem fidei comprobauerint. Tantum se id mirari ait: Miror, quomodo probauerit Italia quod Roma contemsit: episcopi susceperint quod Sedes Apostolica condemnauit. Anastasius Rufini Apologie pro Fide sua, nichil reposuit. Hoc Hieronymus contemtionem appellat. Anastasii uero epistolam ad Iohannem Hierosolymitanum, Rufino parum equam, Rufiniane  Apologie condemnationem appellat.
    7. Rufinus addit, Apostolicam Sedem pacificas literas semel datas, absque nouo crimine hereseos, reuocare non consueuisse. Demum Anastasianam epistolam uocat FALSAM, et fraude subnixam.


Notandum est porro, eam certe ab Hieronymo pugnaciter non obtrudi pro uera. Hoc unum Hieronymus ait  ab se non esse confictam. Rufinum de eiusdem epistole ueritate in patria sua suspicantem, Hieronymus Romam mittit; ad Romane Ecclesie chartarium mittit. Hoc ipsum euincit, Rome palam non fuisse uulgatam; alias cur epistola recentissima, deque tanta questione edita, que omnibus nota, atque obuia esse debuisset, in arcanis summorum pontificum tabulariis, tanquam res abdita, et uetus, querenda? Rufini emuli, Hieronymique studiosi eiusmodi epistolam clam abdi, nec palam haberi, anne passi fuissent? Magnus doctor opponit, Anastasium in Rufinum, licet pridem Siricii  literis communicatoriis munitum, scribere potuisse; eum tamen uere scripsisse non dicit. Sed neque magnus doctor unquam prodit, unde ipse Anastasiane, que iactabatur, epistole exemplum habuerit; an ab ipso Iohanne Hierosolymitano, an ab alio. Hoc certe palam prodi ab eo debuisset, ut sinceram esse neganti, os facilius obstrueretur. Sane haud fit credibile, Iohannem, qui pro amico Rufino ad Anastasium scripserat, Anastasii responsum, sibi uni de amico scriptum, et neutri opido gratum, in uulgus ita spargere uoluisse, ut eius exemplum, non ex Urbe, non ex parte Iohannis, sed ab ipso Hieronymo ad Rufinum ludibrii caussa mitteretur. Hieronymus antri Bethleemitici incola, in oratorum castris innutritus, neque de Italicis rebus ob regionum longinquitatem, ab Rufini emulis sincere ac sufficienter instructus, eloquentie arte caussam agit. Rufinus epistolam suam his uerbis clauserat: Opto, te pacem diligere. Hinc ipse Rufinus beati Chromatii monitis obsecutus, quibus Hieronymus inuitum se obsequi  non posse excusauerat, eiusdem Hieronymi lib. III. nichil reposuit: quodque hominem, pacis amantem docuit, literas suas, ad Hieronymum pro se scriptas, nequaquam in uulgus sparsit. Nec sane Hieronymus dehinc Rufinum perstrinxit, nominatim scilicet. Si enim interdum sub alienis nominibus, et in enigmate id fecit, non fecisse dicendus est, quod sub larua faciebat, fortasse nolens intelligi de quo loqueretur, seque hoc pacto offendiculum uitare studens. Ad Anastasianam epistolam quod attinet, tanto animorum dissidio ultro citroque flagrante, huiusmodi epistolas confingi potuisse, haudquaquam difficile est, quum alie quoque Hieronymo, quasi palinodiam canenti, supposite, in Africam transuolauerint, ipso teste lib. II. Apologie pag. 419. Hanc tamen Anastasianam epistolam ab Hieronymo pro germana primo habitam, non dubitamus. Sed ex quo Rufinus eam falsitatis insimulauit, Hieronymus pro illius sinceritate  mordicus certasse haudquaquam uidetur. Librum eius tertium pensiculate consideranti hoc facile patefiet. Post Rufinum Petrus Halloixius in Origene defenso libro Iu. Quest. 8. pag. 333. et Honoratus Faber in Prodromo uelitari Parte II. cap. II. pag. 84. col. 1. certe Anastasianam epistolam in dubium uocare non sunt ueriti.

uI. Amarulenta hec inter tantos uiros iurgia Sanctus Augustinus, utrique amicissimus, pro miti animo suo, probare non potuit. Hieronymus enim A. D. 402. Asterio subdiacono ex locis sanctis in Africam reuersuro, tradidit epistolam suam inter Augustinianas LXuIII. olim XIII. ad Augustinum ferendam. Hieronymus in hac meminit responsi ab se nuper dati ad Rufini literas, aitque de eius scriptis, sibi nunciatum, in Africam peruenisse, quorum ipse confutationem ad Augustinum pridem transmiserit. Latius opus Apologie, in duos libros distincte, se commodiori tempore missurum promittit. Do uerba Hieronymi: Misit mihi temeritate solita, maledicta  sua  Calpurnius cognomento Lanarius. Sic Rufinum appellat, ad eiusdem nominis proditorem alludens, qui, ex Plutarcho in Sertorio, Liuium Salinatorem, sub cuius signis militabat, fede obtruncauit. Pergit Hieronymus, que  ad Africam quoque, studio eius  didici peruenisse. Ad que breuiter respondi  et libelli eius uobis misi exemplaria. Latius opus  quum opportunum fuerit, primo missurus tempore: in quo istud caui, ne in quoquam existimationem lederem Christianam, sed tantum ut delirantis imperitique mendacium ac uecordiam confutarem.

Augustinus, perlectis Hieronymi literis, animo concidit. Etenim in non uulgaribus magni senis erga se beneuolentie argumentis, nouit, illum nonnichil in se subiratum. uir placidissimus, libri eius in Rufinum  lectione perculsus, pene contremuit, illacrymatus, tam insignes amicos, et omnium preconiis antea celebratos, in tantum irarum estum ruisse. Hinc peropportuna occasione arrepta, rescripsit ad Hieronymum epistolam Xu. nunc LXXIII. opus uere aureum, et caritatis modestieque plenissimum. uerba, que Hieronymi Rufinique animorum motus respiciunt, ad humane leuitatis documentum huc adferam ex capite III. eiusdem epistole, quam nuperi Augustiniane editionis auctores coniiciunt in A. D. 404. scilicet post utriusque uiri scriptionibus finem impositum, palam saltem, et potissimum ex parte Rufini. uerba hec sunt: Nescio que scripta maledica super tuo nomine ad Africam peruenerint. Accepimus tamen quod dignatus es mittere, illis respondens maledic is. Quo perlecto, fateor, multum dolui, inter tam caras familiaresque personas, CUNCTIS pene ecclesiis NOTISSIMO amicitie uinculo copulatas, tantum malum exstitisse discordie. Et tu quidem, quantum tibi modereris,  quantumque teneas aculeos indignationis tue, ne reddas maledictum pro maledicto, satis in tuis literis eminet. uerumtamen, si eas ipsas cum legissem, contabui dolore, et obrigui timore; quid de me il a facerent, que in te ille scripsit, si in manus meas forte uenissent? ue mundo ab scandalis! Ecce fit, ecce prorsus impletur quod ueritas ait: quoniam abundabit iniquitas, refrigescet caritas multorum. Que sibi enim iam fida pectora tato refundantur? In cuius sinum tota se proiiciat secura dilectio? Quis denique amicus non formidetur, quasi futurus inimicus, si potuit inter Hieronymum et Rufinum hoc, quod plangimus, exoriri? O misera et miseranda conditio! O infida in uoluntatibus amicoram scientia presentium, ubi nulla est prescientia futurorum? Sed quid hoc alteri de altero gemendum putem, quando nec ipse quidem sibi homo est notus in posterum? Nouit enim utcunque uix forte, nunc qualis sit. Qualis autem postea futurus sit, ignorat. Ita Augustinus.

Curatores noue Augustiniane editionis in prefatione  tomo II. cap. LXuIII. ancipites herent, utram Apologiam Hieronymus Augustino transmiserit, primam ne, an secundam. Certe primam in duos libros distinctam non misit, quam latius opus appellat, seque postea missurum promittit. Ergo secundam ab se missam innuit, in qua ad Rufinianam epistolam, iam deperditam, ex parte, ut loquitur, uel summatim tunc recens responderat. Hipponensis Presul in epistola CLXuI. ad Hieronymum cap. u. §. 15. ex eadem huius Apologia II. pag. 464. testimonium profert de origine anime. Ex uerbis antea recitatis colligimus, Augustinum, quamuis Hieronymianam Apologiam II. legisset, et Rufiniana scripta ignoraret, in discordia, que utrunque scindebat, neutri adhesisse. Id unum prestitit, ut tantas inimicitias ingemisceret, easdemque e medio tolli summopere optaret. Quem Hieronymus Calpurnium Lanarium dixerat, Augustinus ipse proprio et uero nomine Rufinum dicit. Tunc ergo A. D. 404. biennium ab Anastasii decessu, nulla damnatio in Rufinum audita; alias Presul Sanctissimus  Hieronymo, uiro undequaque catholico, aduersus hereticum, et a prima Sede percussum, adhesisset. Media enim consilia in religionis negocio pessima semper, et nunquam tuta. Quum Augustinus neutri adheserit, eque utrunque pro amico et uere catholico agnouit. Hoc idem agnitum ab Honorato Fabro in Prodromo uelitari Parte II. cap. II. §. 16. pag. 82. col. 2.




CAPUT XX.

I. Rufinus Urbe discedit cum Melania iterum in Palestinam traiecturus. Annus emortualis Publicole Senioris, Melanie filii decernitur. II. Roma ab Alarico Gothorum Rege obsessa, atque direpta. III. Rufini obitus, locus mortis, et tempus adsignatur. Iu. Rufini laudes recensentur.

I. Quo Christi anno Rufinus post Apologias, aliasque lucubrationes, ab se Aquileie confectas, suis ualedixerit, in Palestinam cum Melania iterum traiecturus, nondum cuiquam bene compertum. Post  demortuum Anastasium pontificem id contigisse pro certo habeo, immo et post Chromatii decessum, quem A. D. 407. illigandum ostendi lib. III. cap. III. §. 9. Tunc Rufinus sanctissimo patre orbatus, postquam decennii moram cum suis traxisset, Romam reuersus est, iam septennium sedente Anastasii successore Innocentio pontifice. Anno insequenti 408. Alarico Rege Gothorum Urbi Rome incubante, ab utriusque Melanie familiis statutum est sue saluti consulere, atque in Siciliam nauigare, unde Melania Senior cum Rufino Hierosolymam cogitauerat. Cum Melania Seniore precipui aderant preter Rufinum, Albina, Melanie nurus cum filiis, Publicola Iuniore, Melania item Iuniore, et Piniano coniuge, de quibus aliqua dixi libro u. cap. Iu. §. 7. Palladius horum amicus, et, dum Rome Chrysostomi caussam ageret, olim hospes, hec referens cap. XCIX, indictum preteriit Publicolam Seniorem, Melanie Senioris filium, Iunioris parentem, et Piniani socerum, Christianis uirtutibus plusquam sena oria dignitate suspiciendum.  Iure autem preteriit, quippe quem prius extinctum nouerat. Melania Senior amplissimos fundos non solum in Campania et Sicilia, sed in Gallia etiam, Hispania, atque Africa possidebat: que, Publicola utroque sublato, ad Melaniam Iuniorem, ut Publicole Senioris filiam, et Iunioris sororem, deuenerunt. Huic enim ea tribuit Palladius. Iamdudum inter precipuos rei literarie summates nobilis questio Chronologica, unde alie pendent, uarie agitata est, quoto Christi anno Publicola Senior uiuere desierit. Annalium parens hoc statuit A. D. 409. §. 27. Similiter Annalium Scholiastes Pagius §. 9. Ab utroque immane discessit Petrus Franciscus Chiffletius in Paulino illustrato parte II. cap. XXXIu. ad A. D. 416. id transferens. Alio itidem abiit Norisius in Aduentoria pag. 20. ubi non perfunctorie pro A. D. 399. certauit. Sed curatores noue editionis Sancti Augustini, et post eos Tillemontius in locis infra indicandis, uni A. D. 408.  sibi adherendum putarunt. Ex hoc prestantium uirorum dissidio non pauci Chronologici errores fluxerunt, quos facile tolli crediderim, si Publicole Senioris mortem, certo quodam charactere designatam, in A. D. 400. coniecero. Exstat epistola XLuI. olim inter Augustinianas CLIII. qua Publicola idem Senior Hipponensem antistitem consulit de nonnullis, teneriorem animum suum turbantibus, que Africanis conductoribus rerum suarum in latifundiis Arzugitane prouincie cum paganis intercedebant. Eandem epistolam iam dicti Curatores datam fecerunt A. D. 398. Mirum est, uiros egregios in uita Augustini libro Iu. cap. Xu. §. 4. incertum putasse quis ille Publicola esset. Tillemontium tomo X. pag. 823. et tomo XIII. pag. 323. suspicio incessit, pro Melanie Senioris nato, esse accipiendum. Quin is fuerit, loca indicata dubitare non sinunt. Melania Mater, ut isthec sua latifundia in Africa inuiseret, sacrisque Augustini colloquiis frueretur, adhuc superstite filio Publicola, illuc soluit. Sanctus Paulinus Nolanus  epist. XCIu. alias CCXLIX. inter Augustinianas, gratiis Augustino actis de epistola  ad se una cum libro quodam per illum transmissa, quam Rome ad diem festum Apostolorum Petri et Pauli a Quinto Diacono, aliquamdiu antea ibidem morato, acceperant, prosequitur laudes Melanie Senioris et Publicole unici filii, de cuius ille recenti dormitione precedentibus literis Augustinum docuerat, eum precatus, ut cognatam suam Melaniam in tanta iactura solaretur. Hinc palam fit, Publicolam Seniorem Rome, ubi inter Senatores numerabatur, non alibi, diem obiisse, postquam Melania mater in Africam traiecisset. Hoc amplius firmatur. Postquam Augustinus Melaniam de fortitudine animique constantia in filii amissione, ad Paulinum scribens, laudasset, idem Paulinus, qui hec in suo ad Augustinum iterato responso ex epistola ad se scripta recenset, semel atque iterum ait, de moribus et sanctitate Publicole, se ad illum antea scripsisse. Ergo Publicola Senior  non in Africa, sed in Italia e uiuis excesserat. Hec a me frustra non dici constabit inferius, ubi agam de Publicola Iuniore. Ex Paulini epistola, in qua Augustinianam, ad se scriptam, summatim refert, huc aliqua adducam: Docuisti me in spiritu ueritatis salubre moderandi in occiduis mortalibus animi temperamentum, quo et illam beatam matrem et auiam Melaniam  fleuisse carnalem obitum unici filii taciturno quidem luctu, non tamen sicco a lacrymis dolore, uIDISTI, cuius quidem modestas et graues lacrymas, sicut PROPIOR et equalior anime eius spiritus, altius INTELLEXISTI, et perfecte in Christo femine, salua uirilis animi fortitudine, cor maternum de cordis sui similitudine melius ex equo statu contemplatus es, ut eam primum pro naturali affectione permotam, deinde caussa potiore compunctam fleuisse PERSPICERES, non tam illud humanum, quod UNICUM FILIUM conditione mortali defunctum in presenti seculo amisisset, quam quod propemodum in seculari uanitate preuentum   non iuxta sanctam uotorum suorum auaritiam cogitaret assumtum, ut de conuersionis gloria transisset ad gloriam resurrectionis, communem cum matre requiem coronamque capturus, si huius seculi uita, matris exemplo, saccum toge et monasterium SENATUI pretulisset. Mox subdit, se ante de huius Publicole I. uirtutibus ad illum scripsisse: uerumtamen idem uir  ut et ANTEA RETULISSE me puto sanctitati tue, his operibus locupletatus ABSCESSIT, ut materne humilitatis nobilitatem si ueste non gesserit, tamen mente pretulerit. Infra uero: Sed cesso plura de memoria tam dilecti mihi, quam deuoti Christo hominis, enarrare, quum et in PRISTINIS literis non pauca super eo narrasse me reputem, et nichil possim de beata huius filii matre, et sanctorum pari radice ramorum, Melania, melius aut sanctius predicare, quam sanctitas tua in eam PROFARI et DISPUTARE dignata  est. Ex his discimus, Paulinum Publicole Senioris mortem, literis, Melanie in Africa etiam fortasse reddendis, Augustino primum nunciasse ante diem 29. Iunii, in quem cadit festum Sanctorum Petri et Pauli. Ut annum certissimum habeamus, rem aliam, anno emortuali Publicole Senioris adnexam, extricare debemus. Augustinus epistolam subsequentem XCu. alias CCL. rursus dedit Paulino, quam Possidius Calamensium episcopus ei detulit, dum Ecclesie sue, a Paganis Calamensibus subuerse, caussam acturus, in Italiam ad Comitatum, siue Aulam Cesaream, nauigauit: Ad istam letitiam  qua uOBISCUM EST frater Possidius, quum ex ipso AUDIERITIS quam tristis eum caussa compulerit, hoc me uerissime dicere cognoscetis. Speciatim de his agit Sanctus Pater in Epist. XCI. alias CCII. ad Nectarium, Calamensem, et paganum §. 8. contra, inquit, RECENTISSIMAS LEGES, Kalendis Iunii festo paganorum sacrilega solemnitas agitata est, nemine prohibente, tam insolenti ausu, ut, quod nec Iuliani  temporibus factum est, petulantissima turba saltantium in eodem prorsus uico ante fores transiret Ecclesie. Quam rem illicitissimam, atque indignissimam clericis prohibere tentantibus, Ecclesia lapidata est. Deinde post dies ferme octo, quum LEGES NOTISSIMAS episcopus  ordini  replicasset, et dum ea, que IUSSA sunt  uelut implere disponunt, iterum Ecclesia lapidata est. Cetera, auditu horrenda, a gentilibus perpetrata, Augustinus narrare pergit. Recentissime et notissime leges, quas magnus Presul semel et iterum memorat, ab Honorio Augusto in Paganos Africe late fuerant A. D. 399. Manlio Thedoro u. C. Consule. Tunc enim, eodem Augustino teste in libro XuIII. de Ciuitate Dei cap. XuIII. in ciuitate notissima et eminentissima Carthagine Africe, Gaudentius et Iouius comites Imperatoris Honorii XIu. Kal. Aprilis falsorum Deorum templa uerterunt et simulacra fregerunt. Hec gentilium templorum euersio,  et simulacrorum fractio Augustis etiam legibus fulciri debuerunt. Ipsas leges, in quas Calamenses Pagani, suos ritus nuper proscriptos agitantes, peccauerant, Augustinus, non unam, sed plures innuens, recentissimas, dixit. Quenam fuerint, accuratius inuestigemus. In codice Theodosiano lib. XuI. tit. 10. de Paganis, sacrificiis et templis, exstant leges XuII. et XuIII. ad Apollodorum Proconsulem Africe. Utraque Patauio data est die 20 Augusti A. D. 399. Theodoro u. C. Cons. Honorius in priori de altera mentionem facit, quam in paganorum sacrificia nuper ediderat: profanos inquit, ritus IAM salubri LEGE submouimus. Hec in presentia non exstat. In eadem lege XuII. Honorius festos conuentus ludosque gentilium permittit, sed absque ullo sacrificio, atque ulla superstitione damnabili. Huc etiam lex XuIII. reuocanda est, in qua Honorius ita decernit: si quis sacrificio fuerit deprehensus, in eum legibus uindicetur. Calamenses in has leges peccarant, dum festo Paganorum sacrilega solemnitas  agitata est, teste  Augustino, qui hanc Paganorum solemnitatem sacrilegam, illicitissimam et indignissimam uocat, quia profanos gentilium ritus et sacrificia, recentissimis Honorii legibus uetita, representabant. Iam ergo habemus certum annum et mensem, quo Afrorum superstitiosas solemnitates Honorius sanctionibus exstirpandas curauit, quas Augustinus recentissimas, et Afris suis notissimas merito dixit, quum ad Proconsulem Africe scripte essent. Nunc Publicole annus emortualis facile se ipse pandet. Contra has leges recentissimas et notissimas, utpote nuper uulgatas, Pagani Calamenses peccarunt. Ergo id factum post diem 20. Augusti anni 399. quo date fuerunt. Hipponensis antistes ait, crimen perpetratum Kalendis Iuniis. Ergo perpetratum est subsequente A. D. 400. quo Possidius Calamensis episcopus ob idem scelus ad Comitatum nauigauit, literasque Hipponensis ad Nolanum detulit post Melanie  Senioris itum in Africam, et Publicole excessum. Quare ut in pauca rem contraham, sic statuendum.

    1. Leges Augustales contra Paganos prodierunt die 20. Augusti A. D. 399.
    2. Melania Senior in Africam soluit, et Publicola filius obiit A. D. 400. ante mensem Iunii.
    3. Tumultus Calame excitatur die prima Iunii A. D. 400.
    4. Iter Possidii in Italiam ad Imperatorem, eodem anno, mense Augusti susceptum.


Die 28. Martii A. D. 401. post menses ferme OCTO a Possidii nauigatione in Italiam, Augustinus literas eius accepit, quum Nectarius ante illud tempus, Possidio Calame adhuc degenti, Augustini literas tradidisset. Hoc patet ex Augustiniana epistola CIu. alias CCLIu. ad Nectarium, cuius uerba hec sunt: Legi literas benignitatis tue, quibus mihi LONGE POSTEA respondisti, quam meas ad te perferendas dedi. Nam ego rescripseram, quum adhuc NOBISCUM esset, neque nauigasset, Sanctus frater Possidius. Has autem, quas  mei caussa illi dignatus es reddere, accepi Iu. Kal. Aprilis post menses ferme OCTO, quam scripseram. Hi octo menses ab die 27. Martii A. D. 401. retrocedendo, pertingunt ad mensem Augusti A. D. 400. quo mense Possidius Calame degens, necdum in Italiam profectus, Augustini literas ab Nectario sibi traditas acceperat. Hec produnt, curatores Augustiniane editionis in uita Sancti Presulis lib. uI. cap. u. post Tillemontium tom. X. pag. 608. et tom. XIII. pag. 460. decessum Publicole Senioris, ex preposteris supputationibus, reiecisse in A. D. 407. Serius enim, quam oportuisset, A. D. 402. Melanie matris reditum ex Palestina in Urbem statuerunt: quem nos cum primoribus uiris e schola Chronologorum, ab A. D. 397. nullo pacto auelli posse monstrauimus. Hinc, illi Melanie aduentu in locum non suum reiecto, eius quoque itum in Africam ulterius in locum non suum traxerunt. Semel enim errore Chronologico admisso, alios idemtidem nasci,  et familiam ducere necesse fuit. Errorem auxerunt duo Publicole in unum conflati, et unica Honorii lex, edita A. D. 408. pre duabus aliis, immo tribus, accepta: que A. D. 399. ab eodem Augusto. hanc in rem edite fuerant. uiri preclari initio tomi II. Operum sancti Augustini num. 99. 91. 94. et 95. et in notula ad eandem Epistolam XCI. alias CII. cumque iis Tillemontius tomo XIII. pag. 997. Hipponensem Presulem de alia lege loqui censuerunt, quam Sirmondus in Appendice ad codicem Theodosianum uulgauit num. 12. quamque postea Gothofredus in eundem codicem transtulit lib. XuI. tit. 10. L. XIX. Atqui uir Sanctus semel atque iterum leges recentissimas et notissimas uocans, non unam sed plures uocat, et quidem Manlio Theodoro u. C. Cons. promulgatas, ut dixi. He uero ipse sunt, quas A. D. 399. datas memoraui, queque sane post nouennium A. D. 408. una tantum, eaque recentissima, ab Augustino dici non poterant. Alia lex, post nouennium edita, quam, inconsultis libris de Ciuitate Dei,  uiri prestantes ab Augustino indicari crediderunt, neque Proconsuli Africe missa est, cui tamen mitti debuit, si ad Africam pertinebat, nec sancita fuit Theodoro u. C. Cons. De scholio etiam, apud Sirmondum eidem Legi subiecto, in quo, proposita Carthagine pronunciatur, non obscure ambigit Gothofredus, cui uitiosum uidetur. Ad hec ipsa Lex Rome dicitur data, quum tamen Honorius die 16. Octobris, quo Lex prodiit, Basso et Philippo Coss. A. D. 408. non Rome, sed Rauenne consisteret. Sed nondum satis difficultatum. Hec enim Lex multa iubet, uel in Africa pridem iussa et executioni mandata, uel paganorum Calamensium crimini nequaquam aptanda. Ea sunt:

    1. De annonis templorum ad annonam militarem transferendis.
    2. De simulacris.
    3. De aris euellendis et dostruendis.
     4. De templis ad usum publicum uindicandis.
    5. De conuiuiis et solemnitatibus prohibendis.


Iam uero ubi contrarie sententie patronos huius Legis presidio exarmaui, alias Leges supra indicatas rei nostre accommodemus. Ab ethnicis Calamensibus in legem XuII. alteri, nunc deperdite, innixam, que nuper profanos ritus submouerat. maxime peccatum est. Ab his enim profano sacrificio et superstitione damnabili peccatum est, teste Augustino ad Nectarium, eorum gregalem, dum per eos festo paganorum sacrilega solemnitas agitata est. Hoc festum, hec solemnitas tantisper me sistunt. Floralia peropportune occurrunt, que Sanctus Presul utique innuit. Floram certe paullo ante memorauerat, cuius, inquit, ludi scenici tam effusiore et licentiore turpitudine celebrantur, ut quiuis intelligat, quale demonium sit, quod placari aliter non potest, nisi illic non aues, non quadrupedes, non denique sanguis humanus, sed multo scelestius, pudor humanus, tanquam immolatus intereat. Nihil ergo eque fedum et sacrilegum, ac  Floralia: qui ludi tanto deuotius, quanto turpius celebrari solent, eodem teste libro II. de Ciuitate Dei cap. XXuII. His simillima habet Arnobius Afer in libro uII. aduersus gentes. In ueterum Fastis legimus quidem Floralia initio Maii celebrari solita, sed quum editis Cesareis iam essent sublata, Peni gentiles de improuiso Kalendis Iuniis ea tandem agitare statuerunt. Sed Fastos aliquando in huiusmodi etiam solemnibus uariasse, adnotatum memini a Simeone Bosio in epist. II. libri XuI. Ciceronis ad Atticum. uerba hec Augustini, solemnitas agitata, ferme exstare in lege, quam uiri eruditi in rem suam trahere conantur, ubi gentiles quidquam solemnitatis agitare uetantur, lege admodum est, ut uel hinc de eadem Lege uirum sanctum loquutum suadeant. Formula enim est, profanis gentilium ludis pompisque designandis obuia, passimque usurpata, idem sonans ac exhibita. Adi Gothofredum in Glossario nomico u. agitare. Hec fusius excussi, ut questionem de anno  emortuali Publicole Senioris, ex tumultu Calamensi non remouendo, explicarem, utque Melaniam Seniorem, filio iamdudum orbatam, cum Rufino cognatisque in Siciliam ante Urbis excidium migrasse, certis argumentis ostenderem. Ea, que digessi, cum Palladio, teste idoneo, quippe oculato, undequaque consentiunt. Etiam cum uite Melanie iunioris conditore apud Laurentium Surium in uitis Sanctorum die 31. Decembris. Palladius enim auctor est cap. CXuIII. Melaniam Seniorem ex Palestina Romam rediisse ubi primum de Melanie neptis statu audiuisset; eam et nupsisse et uelle seculo renunciare, uidelicet A. D. 397. qui fuit extremus Siricii Pontificis, ut alibi ostensum. Melaniam Iuniorem anno etatis 14. Piniano nuptam tradit cum uite scriptore Palladius cap. CXIX. eam testatus etatis sue anno 20. postquam annos septem cum Piniano uixisset, duobus liberis et patre Publicola orbatam, Mundo renunciasse. Post singula hec criteria, suis queque rationibus, in unum ceuntibus, fulta, uno omnia intuitu,  secundum ordinem chronologicum, spectanda subiicio.

A. D. 397. Melania Senior Hierosolymis Romam redit, nepte Melania etatis sue anno 14. Piniano nupta.

399. Honorius Augustus in Penos gentiles tres Leges, Apollodoro Proconsuli Africe inscriptas, uulgat.

400. Melania Seniore in Africam profecta, Publicola, filius unicus, Rome obit. Paulinus Nolanus de hoc Augustinum certiorem facit, cuius responsum iam pridem scriptum Rome, accipit a Quincto Diacono die 29. Iunii. Tumultus Paganorum Calame excitatur. Possidius Calamensis Episcopus post mensem Iulii in Italiam trasmittit.

403. Melania Iunior auie suasu annum agens 20. post annos septem cum Piniano transactos, Mundo cum coniuge uale dicit.

408. Melania utraque cum suis et Rufino ex Urbe ob pudicitiam seruandam, in Siciliam traiiciunt.

 II. Eodem A. D. 408. quo nobilissimus piarum mulierum atque hominum cetus in Siciliam appulit, Roma ab Alarico Rege Gothorum obsessa est, multoque auro redemta. Mox fedifragus Barbarus insequenti A. D. 409. rerum Dominam miserandum in modum diripuit atque uastauit. Dies atratus, Aegyptiis et Cannensibus adnumerandus, mensis Augusti fuit 24. cum duobus subsequentibus. Melania Senior, futurorum prescia tantam cladem uaticinata, suis raptim diuenditis, proximorum saluti, atque honestati paullo ante celeri fuga consuluit. Hec secundum Pagianos calculos, quos hic probe exactos, ceterisque preferendos comperio, continenter, nobilitarunt annos 408. et 409. Eximium chronologum uide A. D. 408. §. 2. et 16. annoque 410. §. 7. et subsequentibus. Tillemontius, qui Pagianas lucubrationes, quippe nondum editas, ignorauit, Urbis exitium defixit A. D. 410. in Historia Imperatorum t. u. p. 411. Palladius rem sic narrat in Historia Lausiaca c. CXuIII. postquam autem hi omnes  Roma abscessissent, qui catechesi instituti fuerant a beata Melania, barbarica quedam procella  que etiam in Prophetis iam olim posita fuerat, in Romam irruit, et nec eneas quidem statuas reliquit in foro. Tanta strage inflatus Alaricus, in Latium, Campaniam, Bruttios, Calabrosque, furibundus excurrens, luctu et funeribus omnia compleuit. Rei testem habemus Olympiodorum, cuius Historie luculentas lacinias nobis seruauit Photius cod. LXXX. Sed Rufinus Olympiodori testimonium mirifice illustrat. Is enim cum inclyto Romanorum procerum comitatu Messanam elapsus, Rhegium Iulii, in cuspide Italie Siculo freto imminens, Gothorum flammis ardere conspexit. Extremam uir pius tunc manum Latine uersioni Origenis Homiliarum in Numeros imponebat. uiri percelebres in his literis id tandem nos docuerunt, Henricus ualesius, et Petrus Franciscus Chiffletius, qui Rufini prologum, eidem  uersioni de more prepositum, diuerso loco et tempore, ex diuersis quisque codicibus, publica typorum luce donarunt, ualesius quidem in notis ad caput XXXuIII. libri uI. Eusebiane Historie Parisiis excuse apud Antonium uitré A. D. 1659. Chiffletius autem, ualesii editione ignorata, in parte II, cap. XXu. Paulini illustrati ex Diuionensi editione Philiberti Chauance A. D. 1662. Tillemontius ob non uisam Chifflet i editionem non semel errauit tomo XII. art. 128. pag. 311. Nam et Ursacio prologum inscriptum credidit, et hunc a puero, Rufini notario, distinxit. Opus fuse recensui lib. II. cap. uII. § 3. Emendatior est editio ualesii, alicubi tamen ope Chiffletiane emendanda. Rufinus Donatum quendam uerbis Cypriani martyris ad alium Donatum, alloquitur. Ei se pollicitum ait scriptorum omnium Origenis in Pentateuchum Latinam uersionem. Donatus iste anne Siculus fuit? Certe in Sicilia cum Rufino pariter morabatur A. D. 409. dum Rhegium Iulii, Regis Alarici exercitu flammas iniiciente, conflagrabat.  At Donatus fortasse cum Rufino ex Urbe in Siciliam et ipse confugerat. Nostrum loquentem audiamus: Reddende pollicitationi non tempestiuum, ut ille ait, sed tempestuosum nobis tempus ac turbidum fuit. Quis enim ibi stilo locus est, ubi hostilia tela metuuntur, ubi in oculis est urbium agrorumque uastatio, ubi fugitur per marina discrimina: et ne ipsa quidem absque metu habentur exsilia? In CONSPECTU etenim, ut uIDEBAS etiam IPSE, NOSTRO, Barbarus, qui Rheginum op dum miscebat incendio, angustissimo a NOBIS freto, ubi Italie solum Siculo dirimitur, arcebatur. In his ergo posito que esse ad scribendum securitas potuit, et precipue ad interpretandum, ubi non ita proprios expedire sensus, ut alienos captare proponitur? Mox addit, se noctes, ab hostium timore magis tutas, quasi ad solamen malorum, leuandeque peregrinationis gratia, impendisse Latine reddendis Origenis Homiliis, siue etiam excerptis, aut scholiis in Numeros. Origenis  enim, ut ualesius ex Sedulio, Hieronymoque animaduertit, triplex opus fuit in Sacram Scripturam: I. Commentarii. II. Scholia. III. Homilie siue Tractatus. De hoc triplici opere in Prologo agit etiam Rufinus. I. Homelias. II. Excerpta. III. Explicationes appellans. Hec perurgente te, inquit, Romana, ut potuimus, uoce, ex diuersis in unum ordinem collecta digessimus. Te quoque ipso in quamplurimis IUuANTE Ursacii nostri laborem, dum, nimis cupidus, pueruli notarii tardum putas esse ministerium. Quare Donatus et Ursacius Rufino in describenda Origenis Latina uersione, a manu fuerunt. Ursacius frater Exsuperantii, in Lucania Episcopi, memoratur apud Uranium in uita Sancti Paulini Nolani cap. III. Denique ait Rufinus, ex omnibus ab Origene in Legem Mosaicam scriptis, solas oratiunculas in Deuteronomium sibi uertendas superesse. Has, inquit, si Dominus iuuerit, et sanitatem dederit oculis, reliquo corpori cupimus sociare, quamuis amantissimus filius NOSTER Pinianus, cuius religiosum cetum pro amore pudicitie  profugum COMITAMUR, iniungat et alia. Sed orate communiter ut adsit Dominus, et temporibus pacem tribuat, gratiam laborantibus donet, fructumque operis nostri in profectum legentium promat. Donatus ergo et Ursacius in sanctissimo illo Romulidum choro etiam fuerunt, Rufinum tunc oculorum morbo uexante. At Rufinus, que amico spoponderat, ad umbilicum perducere non potuit.

III. Paullo post enim morbo, quem dixerat, et senio pregrauatus, uiuendi finem fecit: et quidem Messane in conspectu Rhegii Iulii, ultima Italie ciuitate, quo religiosum cetum sequutus, profugerat. Nec sane felicius, quam in complexu tam pii sodalitii, uir summe pius animam efflare poterat. Norisius, qui libro I. cap. III. Historie Pelagiane post Baronium, Rhegii euersionem illigauit A. D. 410. Rufini exitum ad finem eiusdem anni, uel ad initium sequentis sistendum existimauit. Alaricus die 27 Augusti, triduo ab Urbe expugnata, uictrices copias  in Latium et magnam Greciam populabundus induxit. Rufinus ipse Donatum alloquens, Rheginum incendium, ut recens quidem, sed iam preteritum; morbum uero, quo afflictabatur, ut presentem memorat. Quare A. D. 410. post Rhegium exustum Rufinus diem clausit extremum. De mense et die apud antiquiores non liquet. Martyrologium tamen, de quo sub nomine Florarii Sanctorum Hagiologi Antuerpienses crebram mentionem faciunt, Rufinum exhibet die 14 Iunii, ibidem tom. II. pag. 782. col. 2. Emortualem eius locum et tempus Hieronymus magnificis uerbis expressit in prologo libri I. Commentariorum in Ezechielem, cui interpretando in Bethleemi receptu ineunte A. D. 411. manus admouit, resumto stilo, quem preterito A. D. 410. animo fractus ob nuncium, de capta Urbe a se perlatum, suspenderat. uide Pagium rem accurate explicantem A. D. 410. §. 17. et 27. Postmodum Hieronymus Rufini morte in Palestina, ubi notissimus erat, peruulgata, quin deluncti aduersarii manibus obscure  insultaret, se continere non potuit. Sic enim Eustochium uirginem alloquitur: Tu indesinenter hoc flagitas, et magno uulneri  cicatrix paulatim obducitur, SCORPIUSque INTER Enceladum et Porphyrionem Trinacrie humo PREMITUR, et HYDRA multorum capitum contra nos aliquando sibilare CESSAuIT. In insula, quam ueteres Trinacriam uocarunt, Rufinus pridem obierat, inter Sicanos, Encelado et Porphyrioni gigantibus superimpositos montes, quos  canunt fabule petarum. Stridonensis Pater scorpium plurium brachiorum, et hydram multorum capitum per ambages Rufinum dixit, ob ingentem eorum numerum, qui illi studebant. In Hieronymi codices, typis uulgatos, Porphyrius irrepsit pro Porphyrione: que est egregia emendatio purpurati uiri Iacobi Peronii in Responso iterato ad Regem Anglorum sectione I. §. 9. De utroque gigante Apollodorus in Bibliotheca libro I. Ad Porphyrionem, magnum gigantem, alludit Martialis lib. XIII. epigram. LXXu. Hoc eo diligentius confirmaui, quod Henricus ualesius, uir de re Ecclesiastica preclare meritus, in notis ad Historiam Eusebii libro uI. cap. XIX. Porphyrium philosophum, ab Hieronymo indicari commentus fuerit. Sed Porphyrium in Sicilia periisse non constat, quanquam apud Siculos magnum sibi in scribendo nomen parauit. Ad mortuos autem sepultosque in Sicilia, et gigantes quidem, lacertorum uI et magnitudine bellum superis intentare conatos, alludit Hieronymus: que de Porphyrio uere  dici non possunt. Adi Lucam Holstenium in Dissertatione de uita Porphyrii cap. II. et III. Ulcus in Hieronymi uerbis a Peronio detectum  nemo criticorum animaduerterat. Sed et alius error ualesii expungendus, ubi Rufinum, capta Urbe, in Siciliam se recepisse arbitratur, qui tamen ante Urbem obsessam illuc se receperat, ut satis ostensum est.

Iu. Hic fuit Rufini presbyteri exitus, uiri in Ecclesia Latina Sacre Historie parentis: quem Orientales pereque ac nostri ob doctrinam et religionem plurimi semper fecerunt, ut per totam hanc historiam patefactum. Plerique omnes, literarum et pietatis laude in communione Catholica spectatissimi, hi presertim, qui Episcopali fastigio insignes in Ecclesia fulserunt, superstitem in sinu fouere et colere, eiusdemque partes tutari eo ipso tempore uisi sunt, quo is a Hieronymo dissidens, cum hereticis numerabatur, ab illo uno scilicet; ab aliis non certe. Qui Sanctus Pater, licet maximus undequaque, apud illos  tamen in hac controuersia efficere haudquaquam potuit, ut Rufinum, omnibus probe notum, usque ad ultimum uite finem percarum habentes, in Hieronymi partes transire uoluerint, uiri alias hereticorum acerrimi hostes, Rufinoque, si ex illis fuisset, nullo pacto adhesuri. Immo et beatum, ac sanctum honoris caussa dictum ostendimus. Preter Hieronymum, illique studentes unum et alterum, nemo unquam ea etate Rufinum in hereseos suspicionem traxit, nemo Episcoporum a sua communione disiunxit. Non certe Siricius, non Anastasius, neque Innocentius Pontifices, quibus in cathedra Petri successiue sedentibus, intra Romani Primatus terminos, Rome, Aquileie et Messane duodecim annos Rufinus uixit. Non Paulinus Nolanus, non uenerius Mediolanensis, non Gaudentius Brixiensis, non Petronius Bononiensis, non Chromatius Aquileiensis, non Laurentius fortasse Concordiensis, non Augustinus Hipponensis, non Iohannes Hierosolymitanus: qui sane omnes celeberrimi et absolutissimi antistites, Rufino familiarissime  usi sunt. Quare sicut Hieronymi partes perpauci sequuti sunt, ubi, a Theophilo Alexandrino deceptus, Chrysostomum, uirum sanctissimum, pro heretico sugillauit: ita perpaucis suadere potuit, Rufinum hereseos nota inurendum. Norisius Cardinalis in Historia Pelagiana lib. I. cap. II. Origenistarum opera factum ait, ut sanctissimi uiri mutuis dissensionibus conflictarentur. Hinc ex Hieronymiana ad Theophilum epistola  hec uerba in Chrysostomum,  e throno Constantinopolitano deiectum, et mortuum adducit: Iohannem, qui dudum Constantinopolitanam rexit Ecclesiam, Deo placere semper optauimus, et caussas perditionis eius, in quas ferebatur , nequaquam credere uoluimus. Sed ille, ut cetera flagitia eius taceam, Origenistas in suam recipiens familiam , ex his plurimos ad sacerdotium prouehens, atque ob hoc scelus beate memorie hominem Dei Epiphanium, qui inter Episcopos clarum in orbe sidus effulsit, non paruo merore contristans, meruit audire: cecidit, cecidit Babylon. His paria, et longe maiora aduersus Chrysostomum lecta in libro Theophili Alexandrini, quem Hieronymus Latinum fecit, testatur Facundus Hermianensis in Defensione trium Capitulorum lib. uI. cap. u. Recte Facundus in rem quoque nostram ibidem hec scribit, digna certe que omnium animis infigantur: Nos autem in illo libro non qualis Iohannes, qui nichil horum merebatur; nec qualis Theophilus, cuius uirtus in multis probata, sed potius qualis sit  miserabilis humana uita, cognoscimus, de qua scriptum est, quia tentatio est super terram. Nam si talia talibus acciderunt, quid nobis metuendum non sit, nostrique similibus? Sed nemo nescit qua acerbitate non solum Hieronymus, sed et Cyrillus Alexandrinus Epistola ad Atticum, in Chrysostomum seuierint. Hanc pro iis apologiam donat Nicephorus Callistus in Historia Ecclesiastica lib. XIu. cap. XXuIII. quam profert etiam Baronius A. D. 412. § 61. Homines enim illi erant, et humanis passionibus obnoxii. Alia his similia uide apud Norisium Dissertat. III. de uno ex Trinitate in carne passo pag. 169. Fuit Hieronymus doctrina, penitentia, et sanctitate uere maximus, summeque orthodoxus, qui uel leues et minimas suspicionum umbras in religionis negotio ferre non  posset. Itaque haud mirum, si zelo ductus, et absens, eas umbras interdum ex aliorum relatu, in uiris etiam sane Fidei auctas insectatus est. At in huiusmodi rebus non unius licet summe auctoritatis uiri, testimonium toti relique Ecclesie consensui preponendum. Hec ipsa magni nominis et doctrine uirum Norisium permouerunt, ut in libro I. cap. Iu. Historie Pelagiane hec de Rufino literis consignaret: Ceterum Rufinus non fuit hereticus, licet Hieronymus eundem hereticis adnumeret: neque enim Sanctus Paulinus tam religiosam cum eodem amicitiam coluisset, neque Pinianus et Melania illum una secum in Siciliam adduxissent: neque in suburbano Pineti monasterio degere potuisset, si palam heresi infectus fuisset. His adde cetera, ad eius pietatem asserendam a me congesta. Norisius, Rufinum errorum suspiciones, quibus apud Anastasium laborauit, coram Innocentio Pontifice ab se procul excussisse arbitratur, libello scilicet, quem idem uir purpuratus uulgauit. Sed hunc ad nostrum non pertinere, necessariis argumentis  ostensum est. Rufinus uero suspiciones quascumque Apologia sua ad Anastasium, et Commentario in Symbolum satis superque ab se procul excussit: cui quidem Commentario Hieronymus nichil unquam opposuit. Ante Norisium Iohannes Bollandus tom. I. Ianuarii die 2. pagina 90. col. 2. §. 5. agens de sancto Macario, Rufini amico, pariter scripserat, presbyterum nostrum errores Origenis, quibus eque ac Macarius fuerat imbutus, deinde eiurauisse, idque se, ubi de Rufino scriberet, suo loco dicturum. De Rufino ergo, ut Sancto alicubi, se scripturum proposuerat Bollandus. At Rufinus certe, et Macarius errores, quos nunquam imbiberant, eiurare non potuerunt.






Tyrannii Rufini Opera, de quibus supra disseruimus.



I. SINCERA.


I. Scripta propria.


    Dissertatio de Adulteratione librorum Origenis.
    Benedictionum XII. Patriarcharum explanatio.
    Apologia, seu Inuecticarum libri II. aduersus Hieronymum.
    Apologia pro Fide sua ad Anastasium Pontificem.
    Historie Ecclesiastice libri II. scilicet X. et XI. post historiam Eusebianam.
    Historia Eremitica, siue uite Patrum.
    Explicatio Symboli.

2. uersa e Greca in Latinam Linguam.
    Basilii Magni Regula.
    Basilii Magni Homilie uIII.
    Liber I. Apologie Pamphili pro Origine; in quo Sententie aduersus Mathematicos.
    Origenis Libri Quatuor .
    Eiusdem Homilie XuII. in Genesim.
    ---XIII. in Exodum.
    ---XuI. in Leuiticum.
    ---XXuIII. in Numeros.
     ---XXuI. in Iosue.
    ---IX. in Iudices.
    ---IX. in Psalmos.
    ---I. in Librum I. Regum.
    ---Iu. in Cantica Canticorum.
    ---Tomi Xu. in libros X. distincti in epistolam D. Paulli ad Romanos.
    Gregorii Nazianzeni Opuscula X. hoc est,
    Apologetici Liber unus.
    De Epiphanis.
    De Luminibus.
    De Fide Liber Unus.
    De Nicena Fide, Pentecoste, et Spiritu S.
    De Semetipso ex agro reuerso.
    De Dictis Hieremie.
     De reconciliatione et unitate Monachorum.
    De Grandinis uastatione.
    De Arianis.
    Sixti Pythagorici Sententie.
    Euagrii C. Sententie ad Monachos.
    ---Sententie de Apathia.
    ---Liber ad uirgines.
    Clementis Romani Recognitiones.
    Eusebii Historie Ecclesiastice libri IX.
    Anatolii Alexandrini Canon Paschalis.





II. SUPPOSITITIA ET ALIENA.

    uersio Origenis Homiliarum in Lucam, non Rufini, cu adscribitur, sed Hieronymi.
    ---Iosephi Operum, non Rufini, sed Ambrosii.
    Commentarii in LXXu. priores Dauidis Psalmos.
    ---In Oseam.
    ---In Iohelem.
    ---In Amos.
    uita S. Eugenie.
    Libellus de Fide breuior.
    Libellus de Fide fusior.





III. DUBIA.


    Origenis Homilie uII. in Mattheum.
    ---I. in Iohannem.
    ---de Maria Magdalena.
    ---de Epiphania Domini; in Latinum conuerse.





Iu. DEPERDITA.

    Epistola ad Hieronymum, in qua huius prima Apologia confutatur.
    Epistole ad Aniciam Falconiam Probam.
    Librorum aliquot e Latino in Grecum sermonem conuersio.







GENNADIUS De scriptoribus ecclesiasticis, cap. 17.

Rufinus Aquileiensis Ecclesie Presbyter, non minima pars fuit doctorum Ecclesie, et in transferendo de Greco in Latinum elegans ingenium habuit. Denique maximam partem Grecorum bibliothece Latinis exhibuit: Basilii scilicet Cesariensis Cappadocie Episcopi, Gregorii Nazianzeni eloquentissimi hominis, Clementis Romani Recognitionum libros, Eusebii Cesariensis Palestine Ecclesiasticam historiam, Xisti sententias, Euagrii sententias. Interpretatus est etiam, sententias Pamphilii Martyris aduersum Mathematicos. Horum omnium quecumque premissis prologis, a Latinis leguntur, a Rufino interpretata sunt, que autem sine prologo, ab alio translata sunt, qui prologum facere noluit. Origenis autem non omnia, quid et Hieronymus transtulit aliquanta, que sub prologo discernuntur. Proprio autem labore, immo gratie Dei dono, exposuit idem Rufinus Symbolum, ut in eius comparatione alii nec exposuisse credantur. Disseruit et Benedictionem Iacob super Patriarchas, triplici, id est historico, morali et mystico sensu. Scripsit et Epistolas ad timorem Dei hortatorias multas, inter quas preeminent ille, quas ad Probam dedit. Historie etiam Ecclesiastice, quam ab Eusebio scriptam, et ab ipso interpretatam diximus, addidit decimum et undecimum librum. Sed et obtrectatori opusculorum suorum respondit duobus uoluminibus, arguens et conuincens, se Dei intuitu et Ecclesie utilitate, auxiliante Domino, ingenium agitasse: illum uero emulationis stimulo incitatum ad obloquendum stilum uertisse.





TYRANNII RUFINI AQUILEIENSIS PRESBYTERI DE BENEDICTIONIBUS PATRIARCHARUM LIBRI DUO. Adnotationem direxi ad RUFINUM Presbyterum, sancte Melanie spirituali uia comitem, uERE SANCTUM, et PIE DOCTUM, et ob id intima mihi affectione coniunctum. S. PAULINUS, Epist. XXuIII, ad Sulpicium Seuerum. 





RUFINO FRATRI PAULINUS [a 9Kb] SALUTEM. 

1-2. I. uel breues nobis ab unanimitate tua litere magno refrigerio sunt, sicut in penuria fluuiorum ager sitiens rore recreatur. Unde refectos nos quamuis breui [b 1Kb] Epistola, attamen tua, per puerum communium filiorum fatemur: sed tamen rursus [c 1Kb] adfectos, quia etiamnum nunc uos in estu sollicitudinis et incerto morarum, Romam peti iudicastis. Det nobis Dominus a Domino letificari quamprimum de actu nostro: ut sicut anxiis compatimur, ita congaudeamus hilaritati, et incipiamus tamen sperare fructum presentie uestre, si uos certi esse de uestra sententia, uel Domini circa uos placito, ceperitis.

II. Sane quod admonere dignaris affectu illo, quo nos sicut te diligis, ut studium in Grecas literas attentius sumam, libenter accipio, sed implere non ualeo; nisi forte desideria mea adiuuat Dominus, ut diutius consortio tuo perfruar. Nam quomodo profectum capere potero sermonis ignoti, si desit a quo ignorata condiscam? Credo  enim in Translatione S. Clementis [a 1Kb] , preter alias ingenii mei defectiones, hanc te potissimum imperitie mee penuriam considerasse, quod aliqua in quibus intelligere, uel exprimere uerba non potui, sensu potius [b 1Kb] apprehenso, uel ut uerius dicam, opinata transtulerim. Quo magis egeo misericordia Dei, ut pleniorem mihi copiam tui tribuat, quia pro diuitiis erit pauperi, uel [c 1Kb] micas a diuitis mensa cadentes auido famelici cordis ore colligere.

III. In tempore sane, quo scripta hec scribebantur, cecidit sub oculis, incidens proposita lectione, capitulum illud ex Genesi, quo Iudas a Iacob benedicitur. Et quia Dominus opportunissimam hanc occasionem dederat, pulsare [d 1Kb] post tempus fores cordis tui placuit. Ergo si me amas, imo quia multum amas, rogo ut scribas mihi, ut intelligis ipsam Patriarcharum benedictionem. Et si qua ipse scis in eis ardua sensu et digna cognitione, scire me uelis: specialiter tamen de Capitulo illo in quo ait: Alligans ad uitem pullum suum, et ad [e 6Kb] cilicium pullum asine sue : quis suus sit pullus, uel quis asine pullus; et cur suus ad uitem, asine uero pullus ad cilicium alligetur?



IN LIBRUM DE BENEDICTIONIBUS IUDAE RUFINI [a 1Kb] AQUILEIENSIS PRESBYTERI AD [b 1Kb] PAULINUM PRESBYTERUM Prefatio.

3-4 I. Quanto magis ego me tibi [c 1Kb] excuso, et minus idoneum ad responsionem eorum que sciscitaris, adfirmo, tanto tu instantius percontaris, et difficiliora perquiris, ac uelut lenti bouis uitio deprehenso, cunctantis armos, et retrorsum terga cedentia, stimulis pertinacioribus perfodis. Unde consequenter tibi et illud continuo cognoscendum est, quod etiam si, depressa saltem ceruice, iugi quod superponis onus mouere possumus, nusquam tamen adest nobis copia in apertos patentesque campos, affluentioris facultate orationis, [d 1Kb] effundenti in latum distenta spacia, rapidioribus cursibus superare. Ideo ergo patere nos, si forte uel tardius uoluerimus, eo quo nos uocas, passibus peruenire.

 II. Requiris a nobis, quomodo intelligatur illud quod scriptum est in Genesi de Patriarcha Iuda, quod Isrel pater eius, dum singulis filiorum, que preuidebat euentura predicit, de isto ait inter cetera: Alligans ad uitem pullum suum, et ad palmitem uitis pullum asine sue : quod tu scripsisti, Et ad cilicium pullum asine sue, quod in Greco ita est: [a 1Kb] . uitem dicunt Greci, non tam palmitem  quam illos quasi [b 1Kb] rucinnulos, uel ramis arboris, uel palis, uel quibuscunque illis innititur adminiculis, quos capreolos, ut arbitror, appellant agricole: 5-6 quibus nexibus tutus, et sine lapsus periculo, uel grauatur fructibus palmes, uel uaga proceritate distenditur. Arbitror ergo, quod hic ipse Grecus sermo [c 1Kb] in Latinis exemplaribus antiquitus positus est, ut et alia nonnulla, et per tempus ab scriptoribus non intelligentibus pro , cilicium dici putatum est.

III. Et in hoc quidem facile error interpretis emendatur, sed non tam facile est, etiam sensum intelligentie ipsius inuenire, nisi totius capituli mentio fiat. Totius autem huius capituli [d 1Kb] tractatus amplius aliquid et lucidius inueniret, si ab initio ipsarum Benedictionum sumsisset exordium. Quod utique et otii, et temporis non parum querit, et ut fidelius dicam, quod mentem Spiritu Sancto illuminatam deposcit. Quantum ergo uel mediocritas intelligentie nostre ualet, uel tempus indulget, uel hi simunt, qui rescripta ad Origenem [e 10Kb] perurgent, quanta res tanta pati [Forte peragi] potuit breuitate, pro eo amore, quo confidere nos tibi de omnibus iubes, sine preiudicio eorum, qui melius aliquid sentire possunt, quid nobis de hoc interim capitulo uideatur, exprimimus.

Iu. Scio quamplurimos [f 1Kb] caput istud ita de Domino interpretari, ut nichil ad Patriarcham Iudam pertinere ex his que dicuntur, adfirment, quia neque ut leo dormisse usquam, neque ut catulus leonis ostenditur suscitatus, neque Gentes in eo sperasse ullatenus probabuntur [g 2Kb] Sed cum dicit: Non deficiet princeps ex Iuda, neque dux de femore eius, donec ueniat is, cui repositum est, regnum scilicet, et in ipso gentes sperabunt: quia donec ueniat is, cui repositum est, in quo gentes sperabunt, manifeste de Christo dicitur; cogimur sine dubio alium intelligere esse, quam Christum eum, de cuius semine dux non deficiet, donec Christus ueniat. Non enim conuenit illum Christum intelligi, de cuius semine dux non deficiet, donec Christus ueniat, qui utique dux in aduentu Christi defecit. Et hoc ipsum indicio fuit, aduenisse eum, cui repositum est, idest Christum. Quedam referuntur ad Iudam; sicut in complurimis ceteris, etiam in hoc capitulo sentiendum est, ut alterno intellectu expositio dirigatur, et interruptio Historialis intelligentie Mystici sensus prodat arcanum.



LIBER PRIMUS. BENEDICTIO IUDAE.

 7 1. Ait ergo: IUDA, te collaudent fratres tui. Manus tue super dorsum inimicorum tuorum . Potest hoc uel ad ipsum Iudam, uel ad eos qui ex ipso uidentur esse progeniti Reges, referri: qui regnum gentis illius ministrantes, inimicorum terga domuerunt. Sed et in Christo competenter accipitur, qui a fratribus suis, id est, ab Apostolis, quos ipse fratres in Euangeliis nominauit , merito collaudatur. Inimici uero eius, super quorum dorsa manus eius est, illi intelliguntur, quos Pater promittit se sub pedes eius positurum dicens, Donec ponam inimicos tuos sub pedibus tuis . Sunt ergo inimici, donec increduli sunt et infideles, et ideo ceduntur in tergo, qui posteaquam conuersi fuerint, efficiuntur fratres, et collaudant eum, qui  eos in adoptionem Patris uocatos, sibi et coheredes fecit et fratres. Bene autem terga mimicorum cedi dixit a Christo: omnes enim qui adorabant idola, terga dabant Deo, sicut et per prophetam Dominus exprobrat, dicens: Quia conuerterunt ad me dorsa sua, et non faciem . Hec ergo dorsa cedit, ut conuersi aliquando terga dent idolis, et faciem erigant ad Deum, et faciant hoc quod in consequentibus scriptum est: Et adorent te filii patris tui. Tunc enim cum adorant [Forte adorarunt] eum, filii Patris fuerunt effecti, et spiritum adoptionis acceperunt, in quo clamant, Abba pater . Nemo enim dicit Dominum Iesum Christum, nisi in Spiritu Sancto . Iste sermo paulo durius refertur ad Iudam, nisi abusiue id dicamus, [a 1Kb] adoratos esse  8 quasi reges, a fratribus, id est, suis ceteris contribulibus, filios Iuda.

2. Catulus leonis Iuda, de germine [b 1Kb] filius meus ascendisti: recubans dormisti sicut leo, et sicut catulus leonis: quis suscitabit eum ? In his uersiculis, non iam concludimur, sed pene excludimur; nam catulum leonis si exponamus, Iudam dici posse pro uirtute bellandi, quomodo exponetur, quod de germine filius dicitur ascendisse? Germen autem hic  in Greco dicitur, quod magis uirgultum, uel ramus recte interpretatur, qui de radice repullulare, uel de ipso robore arboris solet. Ex quo ergo uirgulto, uel ex quo ramo Iudas ascendisse dicetur, uel quomodo recumbens dormisse ut leo, et ut catulus leonis, ita ut queratur, quis eum suscitet? Nisi forte aliquis uim faciens, uelit ita adseuerare: Ex germine processisse Iudam, id est, ut superius diximus, ex uirgulto uel ex ramo, quod de ipsa patris fortitudine et uirtute significet: quique uirtutis confidentia recubet et quiescat, ut leo et ut catulus leonis; nec eum ausus sit aliquis suscitare, dum pro magnitudine uirium, et potentia [c 1Kb] beatorum suscitare eum nullus audeat ad prelia. Sed multo conuenientius aptabitur huic loco mystica expositio, in qua  catulus leonis, Christus, non solum , uerumetiam designatur. Nam Physiologus de catulo leonis hec scribit, Quod cum natus fuerit, [d 1Kb] tribus diebus ac tribus noctibus dormiat: tum deinde patris fremitu uel mugitu, tanquam tremefactus cubilis locus, suscitet catulum dormientem. Iste ergo catulus ascendit ex germine: ex uirgine enim natus est, non ex semine, sed ex uirgine absque concubitu uirili, et absque semine naturali Christus. uelut uirgultum, siue ramus, 9 in quo manifestissime et ueritas carnis adsumte ex uirgine declaratur in sacrosancto germine, et a contagio carnalis et humani seminis excusatur. Recumbens dormisti ut leo, et sicut catulus leonis. Manifeste recubuisse et dormisse, dictum de passione mortis ostenditur. Sed uideamus quare ut  leo, et ut catulus leonis, dormit. De catuli quidem somno iam superius dictum est, quod ualde conuenienter adaptatur Christo, qui tribus diebus et tribus noctibus in corde terre sepultus, somnum mortis impleuit. Ut leo autem, hoc modo debere intelligi arbitror: Mors Christi oppressio et triumphus demonum fuit, omnem namque predam, quam leo ille contrarius inuaserat, prostrato homine et deiecto, hic leo noster eripuit: denique rediens ab inferis,  et ascendens in altum, captiuam duxit captiuitatem . Hoc ergo modo, et in somno suo leo fuit uincens omnia et debellans, et destruxit eum, qui habebat mortis imperium . Et uelut catulus leonis, die tertia suscitatur. Quis suscitabit eum? Recte quasi inquirentis prophete personam, que suscitet Christum, sermo significat, quia Apostolus quidem dicit: Quia Deus illum suscitauit a mortuis. Et, Qui suscitauit Christum a mortuis, suscitabit et mortalia corpora uestra propter inhabitantem spiritum eius in uobis . Et iterum ipse Christus dicit in Euangeliis, Soluite templum hoc, et ego in tribus diebus suscitabo illud: hoc autem dicebat de templo corporis sui . Quia uero ipse dicit, suscitasse templum suum, et Deus illum dicitur suscitasse: recte Propheta stupore tante Patris et Filii  [a 1Kb] unitatis, atque indiscretionis attonitus dicit, Quis suscitabit eum?

3. Non deficiet Princeps, ex Iuda, neque dux de femore eius, usque quo ueniant ea, que reposita sunt  et ipse erit exspectatio gentium . Hic locus manifeste refertur ad Iudam: constat enim, usque ad natiuitatem Christi non defecisse principes 10 ex genere Iude, nec duces de femoribus eius, usque ad Herodem regem, qui secundum fidem historie, quam Iosephus [c 1Kb] scribit, alienigena fuisse, et per ambitionem in regnum Iudeorum dicitur irrepsisse. Statim ergo ut hoc factum est, et ut defecit dux de femoribus Iude, aduenit ille cui regnum  repositum, in quo, quomodo Gentes sperent, Euangelii fides et Ecclesiarum docet propagatio. Reposita autem dicuntur ea que opportuno tempore proferenda sunt, sicut et Christus in fine seculorum aduenisse dicitur, cum dicit Apostolus, Ecce nunc tempus acceptum , scilicet ad salutem Gentibus conferendam. Si uero quis in omnibus cupiat cursum utriusque expositionis aptare, potest extorquere fortassis, ut etiam de Christo hec hoc modo uideantur intelligi: Quia non deficiet Princeps ex Iuda, id est, hi qui post resurrectionem eius, Ecclesiarum principes ordinantur: Et dux de femoribus eius, duces quoque populi Christianorum, de femoribus  Christi. Hoc modo exponet, membra Christi esse sine dubio spiritaliter intelligenda, que Apostolus dicit populum Fidelium . Possunt ergo et femora eius spiritaliter intellecta indicare eos, qui pro firmitate et constantia fortitudinis, omne corpus Ecclesie sustentare uidentur, et ferre: uel quia humani seminis iudicium solet in femorum appellatione figuraliter dici, apud nos autem qui seminat, uerbum seminat : poterunt ergo hi, qui ministerium uerbi Ecclesie exhibent, de Christi femoribus intelligi duces. Usquequo ueniant, que reposita sunt ei: uidebitur ita posse intelligi, quod usque ad consummationem seculi, non deerunt isti duces, donec ueniant ea que reposita sunt, que apparauit Deus his qui diligunt eum. Et ipse erit exspectatio  gentium. In die scilicet iudicii, cum omnes gentes et populi Christum iudicem, in pauore cordis, et tremore conscientie exspectabunt.

4. Alligans ad uitem pullum suum, 11 et ad palmitem pullum asine sue . Hoc de Christo et proprie [d 1Kb] et singulariter dicitur: ipse enim alligauit ad uitem pullum suum, qui dixit: Ego sum uitis uera . Ad hanc ergo uitem, et pullum suum alligat, et asine sue pullum . Pullus suus est ex gentibus populus, cui utique nunquam adhuc Legis onus fuerat impositum, et supra quem, nisi ipse primus, nemo insederat . Pullus uero asine sue est, qui ex priore populo, qui nunc in figura asine nominatur, electi erant ad salutem, de quibus Propheta dicit: Si fuerint  filii Isrel sicut arena maris, reliquie salue fient . Abiecta ergo asina, que onus Legis in infidelitate portare maluit, pullus ex ipsa natus eligitur, id est, nouellus ex ueteri per fidem populus adsciscitur, ac populo ex Gentibus sociatur. uitis ergo Christus ex ea parte dicitur, qua naturam suscepit humanam, ad quam Dei uerbum pullum suum alligat, id est, populum suum coniungit et sociat ei conuersationi, quam ipse exegit in carne: ut imitatione ipsius, pullus qui ad ipsum alligatus est, efficiatur cum illo et filius Dei, et coheres Christi . Palmitem autem, de quo [e 1Kb] initio, quid significaret, exposuimus, intelligere possumus hoc  modo. Fides que in Christo est, et presentis uite regulam [a 1Kb] tenet, et future spei fiduciam prestat. uitis ergo uidetur illud ostendere, quod Christi in carne positi gesta, in ipso credentes, et ipsi inherentes imitantur: palmes uero, id est, , qui non tam palmes, quam illud intelligitur, quo palmes arbori connectitur, et confirmatur a lapsu  futurorum [b 1Kb] bonorum indicat spem, quia fideles quique non solum in iis que egerunt, sed et in his que sperant et credunt futura, consummationem salutis exspectant: in quo quasi ad quandam patientie arborem, spe uincti ac confirmati tentationum procellas ac turbines ferunt. Quod de Historiali Iuda interpretari, nulla mihi ratio 12 uidetur posse  permittere, nisi si Iudaicis fabulis attendentes, putemus ita posse intelligi pro eo quod dicunt, [c 1Kb] partem tribus Iude, quam in terre hereditatem suscepit, ita esse refertam uineis, ut tanquam nullo alterius generis existente uirgulto, tanta esse uitis copia uideatur, ut ne animal quidem alligandi ad aliud genus arboris detur facultas. Sed hec, ut diximus, Iudaica magis commenta uidebuntur; nobis autem Mystica plus, etiam si sola sit, placeat exposito.

5. Lauabit in uino stolam suam, et in sanguine uue amictum suum . uidebuntur et hec tantum ad Historicam expositionem pertinere: agrum fertilem uitis, et hyperbolics uini abundantiam significare; sed nobiliorem sensum Mystica producit expositio. Nam stola Christi, que lauatur in uino  merito eius intelligitur Ecclesia, quam ipse sibi mundauit sanguine suo, non habentem maculam et rugam . Non enim, inquit Apostolus, argento uel auro redempti estis, sed pretioso sanguine Unigeniti a Deo . In huius ergo sanguinis uino, id est, lauacro regenerationis, a Christo lauatur Ecclesia. Consepelimur enim illi per Baptismum in morte et sanguine ipsius, id est, in morte ipsius baptizamur. In sanguine autem uue, quomodo amictum suum lauet, uidendum est. Amictus, propinquior quedam, uel secretior corpori uestis uidetur esse quam stola. Hi ergo qui prius per lauacrum loti, stola eius fuerant effecti, posteaquam ad sacramentum sanguinis uue peruenerunt, ueluti interioris mysterii, secretiorisque amictus eius participes esse  dicuntur. Lauatur enim etiam in uue sanguine anima, cum sacramenti huius ceperit capere rationem. Agnita namque et intellecta uirtute sanguinis, uirtute  uerbi Dei, quanto capacior effecta fuerit anima, tanto purior fit, et lauatur quotidie ad scientie profectum: et iungens se Domino, non solum amictus eius, uerum etiam unus iam cum 13 ipso spiritus fiet. Huic contrarius erat amictus ille populi Isrel, in quo, ut gentis impudicitiam designaret, non tam amictum, quam precinctorium id nominauit, quod Ieremias circumdare lumbis suis, et auferre rursus, atque in Euphratem iubetur abscondere .

5. Gratifici, inquit, oculi eius a uino, et dentes eius candidiores lacte . uides quomodo Historialem intellectum, erga finem precipue, amputat et abscindit? Si enim adhuc contentiosius agentes dicere uelimus, quia gratifici sunt oculi Iude ex uino  pre abundantia uini, ut supra diximus, et abundantia poculorum, quid de candidis dentibus respondebimus [d 1Kb] , et qualitate lactis, prolatis? In quo aduersum ueritatem non est agendum impudenter. Sed interruptione intelligentie Historialis exclusi, ad Spiritualis expositionis ordinem redeamus. Gratifici, inquit, oculi eius a uino. Superius ostendimus Apostolica auctoritate, membra Christi dici dignos quosque fidelium, et diuersa singulariter membra nominari, pro eo quod unusquisque omni Ecclesie corpori dependit officium. Erunt enim pedes Christi, qui currunt ad faciendam pacem, qui pergunt ad subueniendum his qui in necessitate sunt positi. Erunt manus Christi, que ad misericordiam extenduntur, que auxilium indigentibus ferunt, que inualidis ad adminiculum porriguntur.  Sic erunt oculi Christi qui scientie lumen corpori uniuerso prestant, sicut in Euangelio scriptum est, Lucerna corporis tui est oculus tuus . Gratifici ergo sunt oculi isti: Sermo enim sapientie sale conditus est, ut det gratiam audientibus. Non ergo pro hoc solum [e 1Kb] gratificus dicitur, quia scientie sermonem ministrat, sed quod habet in se gratiam, facit. His enim auditis, inquit, sapiens sapientior erit . Gratifici ergo sunt oculi eius a uino, quia nichil est aquaticum in uerbo sapientie, 14 nichil fluidum, nichil frigidum: sed uinum quod letificat cor hominis, et quod infunditur uulneribus illius qui incidit in latrones. Quo scilicet audientium uulnera peccatorum non solum olei lenitate mitigentur, uerum etiam uini austeritate purgentur. Et quis est,  inquit Apostolus, qui me letificat, nisi qui contristatur ex me. Candidi dentes eius super lac. Sepius iam de membrorum Christi ordine et ratione diximus, et eadem  frequentius in [a 1Kb] his locis repetere absurdum uidetur. Dentes ergo eius super lac candidi erunt hi qui fortem et solidum uerbi Dei cibum mandere et comminuere ad summam subtilitatem dentibus possunt, de quibus dicit Apostolus in Epistola ad Hebreos, Perfectorum autem est solidus cibus, qui pro [b 10Kb] possibilitate sumendi exercitatos habent sensus ad boni discretionem et mali . De imperfectis autem Corinthiis dicit, Lac uobis potum dedi, non escam: nondum enim poteratis . Hec super eos qui lacte aluntur: Dentes eorum sunt candidi, id est, hi qui perfectum cibum capere non possunt, et comedere super illos, qui tanquam paruuli adhuc lacte indigent. Denique et in lege ea animalia que ruminant , et sumptum cibum ad dentes denuo  reuocant, quod subtiliter minutatum, sustentationi corporis tradunt, munda esse animalia designantur. Aptissime sane etiam candidos dentes eius dicit. Omnes enim qui perfecti sunt, et Scripturarum cibos [c 1Kb] dignis et competentibus interpretationibus explanantes, subtilem et minutum intellectum, qui spiritalis dicitur, Ecclesie corpori subministrant, candidi debent esse et puri, atque ab omni macula liberi, ne forte dicatur eis: Qui alios doces, te ipsum non doces .

6. uerum quoniam Scriptura diuina non solum sacramentorum debet scientiam continere, uerum etiam mores, 15 gestaque informare discentium (sic enim et Sapientia per Salomonem dicit, Describe tibi hec dupliciter et tripliciter in corde tuo : et  arca que construebatur a Ne, bicamerata et tricamerata , conemur et nos, posteaquam dupliciter ista, pro ut potuimus sentire, descripsimus, id est, secundum Historiam et secundum Mysticum intellectum, nunc in quantum recipere locus potest, iam Moralem, in eo discutere sermonem, ut Scripturarum studiosi, non solum quid in aliis, uel ab aliis gestum sit, sed etiam ipsi intra se, quid gerere debeant, doceantur. Iudas, confessio interpretatur: qui ergo, uel peccata sua confessus penitentiam egerit, uel Christum in persecutione coram hominibus confitetur, collaudabitur a fratribus suis: Letitia est enim et gaudium Angelis in celis, super uno peccatore penitentiam agente . Ab ipsis ergo, tanquam a fratribus,  collaudatur. uerum is qui confitetur Dominum Iesum, quia in Spiritu  Sancto confitetur, manus eius supra dorsum inimicorum efficiuntur: qui enim ante exhibuerat membra sua seruire iniquitati ad iniquitatem, nunc exhibens seruire iustitie in sanctificatione , iam fugientium se inimicorum suorum, id est, demonum terga uexat et cedit. Sic enim pugnat, non quasi erem cedens , sed demones fugans: quique ob nimios profectus uelut Dei iam in se participium habens, etiam adorari dicitur a filiis patris sui. Filios patris sui, quasi in Morali loco, possumus filios lucis accipere, qui merito adorant et uenerantur eos, qui scientia et operum merito in Dei [d 9Kb] similitudinem profecerunt. Sicut enim Christus lux mundi est , ita et discipuli eius lux mundi sunt : sed ille per naturam, isti per gratiam. Et Moses Deus  esse dicitur Pharaonis . Catulus leonis Iuda, ex germine, fili mi, ascendisti. Merito catulus leonis appellatur, qui Christo concrucifixus est et conresurrexit, sicut et Paulus dicebat , qui et ipse merito 16 in Iudam accipitur, confitebatur enim peccatum suum dicens, Non sum dignus uocari Apostolus, quia persecutus sum Ecclesiam Dei . Et iterum quod Christus est, esse dicit seipsum, cum ait: Christo concrucifixus sum: uiuo uero iam non ego, uiuit uero Christus in me . Est ergo catulus leonis, qui dormit cum Christo, dum mortuus est peccato, et resurrexit cum Christo, dum uiuit Deo . Ex germine autem filius qui ascendit, sine dubio is est, qui cum esset oleaster insertus est in arborem [Forte bonam] oliuam, et agrestes ac feros  mores nature carnalis abiecit, per spiritum adoptionis heres , radix uera uite permanens, et fructum plurimum ex eius insitionibus adferens. Recubans dormisti ut leo. Dormit ut leo, sapiens namque confidit ut leo , maxime cum potuerit confidenter dicere, Omnia possum in eo qui me confortat . Non terroribus, non minis, non ullis illecebris excitatur, sed manebit immobile propositum et mens fixa. Nec deesse unquam Princeps poterit ex Iuda, et dux de femoribus eius; uere enim ille poterit principatum sui agere, et dux esse probabilis, qui prius per confessionem et penitentiam omnibus carnalibus uitiis, quibus prius agebatur, abscissis, sibique subiectis, principatum sui gerit, nec permittit in se uel iram, uel ambitionem, uel auaritiam,  uel libidinem gerere principatum. Sed dux erit ei de femoribus Iuda, id est, eius qui confessione  emendatus est et correctns, ne si cecus ceco ducatum prebeat , id est, animus adhuc uitiis obcecatus cecum natura corpus regat, ambo in foueam cadant. Donec ueniant ea que reposita sunt ei, sicuti et ille dixit: Quia non sunt condigne passiones huius temporis ad futuram gloriam, que reuelabitur in nobis . Aut certe ita tandiu principatum sui gerit unusquisque sanctorum, et dux erit sue uite, donec ueniet illud, ut sit Deus omnia in omnibus, hoc enim in fine repositum est. Et ipse erit exspectatio gentium. Quoniam semel Moralem locum persequi proposuimus, etiam gentes istas intra nos 17 requirere debemus, que exspectationem habent. [a 14Kb] Huius tam emendati eo confessione perfectique possumus gentes intra nos intelligere, omnes anime  nostre motus, qui ferocius in nobis mouentur secundum primam etatem, et quasi Gentiliter agunt: his, omnis emendationis spes est, et exspectatio, si sensus, qui est princeps et dux hominis, Christum confessus, et ab eo illuminatus, actuum suorum gubernacula moderatur. Alligans ad uitem pullum suum. Pullum hic ipsum sensum pro innouatione uite intelligamus, qui alibi a Domino infans appellatur, cum dicit: Nisi conuersi facti fueritis, sicut infans, non intrabitis regnum celorum . Cum ergo quis coniungit se Domino, et efficitur unus spiritus cum ipso, alligat ad uitem pullum suum dicens: Mihi autem adherere Deo, bonum est . Et ad palmitem pullum asine sue. Palmitem istum, id est,  quem supra exposuimus , possumus subtilem et flexuosam scientie sentire intelligentiam, cuius pullus asine, id est, anime sensus adfectus, ipsam animam seruat a lapsu. Lauabit in uino stolam. Sicut caro uerbi Dei, perfectorum cibus est: ita et san guis eius, perfectorum 18 est poculum. Qui ergo per uerbum Dei expurgantur et renouantur de die in diem, hi dicuntur lauare in uino stolam suam, id est, actus suos uisibiles: et in sanguine uue amictum suum, interiores cogitationes, sicut et Apostolus dixit: Cogitationes purgantes, et omnem altitudinem extollentem se aduersum scientiam Christi . Potest tamen et sola intelligi Martyrii gloria et passio, quam pati sperat quotidie iustus in carne, et amictus solus in sanguine. Nihilominus Martyrium  conscientie accipit, quod intra se tolerat indesinenter. Denique, et in consequentibus, gratificos oculos eius esse dicit a uino, et dentes eius candidos super lac. Non est autem dubium oculorum laudem, ex prospiciendi et porro uidendi uirtute proferri, quod utique per scientie uel gratiam, uel studium uenit. Idcirco enim et dentes candidi, qui puros et immaculatos et solidos edant uerbi Dei cibos, nec paruulorum lacte ali animam patiantur, sed solidis eam nutriant, et ualidis cibis, id est, a Moralibus ad Mystica et dogmatica eam transferentes, quibus illuminata possit, reuelata facie, gloriam Domini speculari.





PAULINUS FRATRI RUFINO Salutem. 

 19-20 Etsi incertum mihi fecit filius Cerealis, quod [a 1Kb] ad te perrecturus foret in tempore, quo ad sanctum Petrum [Romam] reuertitur: tamen per eum qui eque tuus ac noster est, non scribere tibi, tam culpabile nobis, quam tibi triste, futurum iudicauimus. Itaque chartule damnum, si te forte non uidisset, quam officii, sicut credimus, si te uiseret, preoptantes capessere, commissimus epistolam istam, non casui, sed fidei. Credimus enim in Domino dirigendam ad te uiam sermonis, ac filii nostri, quia desiderantibus bonum, omnia procedent in bonum: desiderat enim te quantum debes desiderari ab intelligente commodum suum de consortio tui. Et ideo presumo, quia secundum fidem ac pietatem suam saluabitur in bonis desiderium eius, et perueniet ad te, et tecum manebit, et geminabitur nobis apud Dominum in uobis salutare presidium, cum et tibi tam bonus filius, comes, discipulus adiutor accesserit, et tu illi pater ac magister omnis boni donatus a Domino, ad efficacem orationum potentiam, uires gratie spiritalis addideris. Nobis autem, etsi pro tua caritate presumtio sit, quia remeaturus [b 2Kb] ad Orientem, non feres inuisitatis nobis abire: tamen de peccatis nostris metus est, ne etiamsi tam nobis  uicina filia [a 1Kb] [Ant. filie] Babylonis auertat. Quare Domino desideria nostra ac uota mandamus, ne secundum meritum nobis, sed secundum desiderium faciat, et dirigat ad nos uiam tuam in uia pacis sue, quia non ambulantes in ea, in reprobum sensum damnati sunt, nec te desiderare merentur.

II. Sane importunitate, qua ostium tuum, uel media nocte, pulsare consueui, repulse metu, ad uerecundiam et modum postulandi coactus, nunc hoc circa me negotii tibi trado, ut Benedictiones duodecim Patriarcharum, cuius iam principium mihi exposita circa personam Iude Prophetia, triplici ut iussum est interpretatione, conscriptis paginis, edidisti: per reliquos filios distributam digneris exponere, ut et ipse per te fiam conscius ueritatis, et magne gratie ac laudis auctorem habeam, si his qui de me supra me [b 1Kb] propter operis [c 1Kb] consulendum me putauerunt, diuina potius et tuo spiritu, quam de meo sensu inepta respondeam.



IN LIBRUM II. DE BENEDICTIONIBUS PATRIARCHARUM RUFINI AQUILEIENSIS PRESBYTERI AD PAULINUM PRESBYTERUM Prefatio. RUFINUS FRATRI PAULINO HOMINI DEI Salutem.

21-22 Communem quidem filium Cerealem nondum uideram, sed is conscius, quid mihi doloris infligeret, si reddere moraretur literas tuas, [a 1Kb] premisit ad me: quas cum legens erga tui  desiderium magis ac magis crescerem, inueni ad ultimum illud te imperare, unde excusaui frequenter apud te, ne de Scripturarum scilicet interpretationibus aliquid a me posceres per literas respondere: et quo magis a poscendo desisteres, signum tibi imperitie mee, et ineruditi sermonis semel atque [b 1Kb] iterum dedi.

II. Sed quia tu nec sic quidem [c 1Kb] tedias imperare, ut potui etiam nunc, de reliquis undecim Patriarchis addidi ad hec que de Iude benedictione prius tibi responderam: arbitrans quod patris illius, cui iubenti ut irem in uineam, dixi, Non eo , et abii postmodum: fecerim uoluntatem. Si quid sane temeritatis in facto est, quod cum minus idonei simus, tam magna contingimus, cum tui uenia dixerim, tibi iustissime reputabitur, qui pre nimio amore, mensuras in nobis scientie, ut et reliquarum uirtutum, satis  breues esse, non aspicis. Quia autem Quadragesime [a 1Kb] diebus, in monasterio Pineti positus, hec rescripsi ad te, etiam Fratribus qui aderant, ineptias meas celare non potui; sed et ipsi magnum putantes aliquid esse, quod tibi placere potest, extorserunt tamen, ut hec describerent sibi. Sic me et cum escas [b 1Kb] tuas poscis, etiam aliis propinas. uale in pace, frater amantissime, uerissime Dei cultor, et Isrelita in quo dolus non est, meique memor esto, gratia plene homo Dei.



LIBER SECUNDUS. DE BENEDICTIONIBUS RELIQUORUM UNDECIM PATRIARCHARUM.

 23 Sciendum est primo, quod in singulis quibusque locis, ubi Scriptura de duodecim Patriarchis commemorat, multa est in ipsa ordinis conscriptione diuersitas. Alius ordo est in ipsa eorum natiuitate conscriptus : alius cum terram Aegypti una cum patre suo Isrele et sobole posteritatis referuntur intrare : alius nunc, cum benedictiones obituri parentis excipiunt : alius cum egresse de Aegypto tribus, uel in deserto commemorantur aliquid agere , uel terram repromissionis ingresse, in monte Garizin, et in monte Gebal pro benedictionibus et maledictionibus statuuntur . Alius etiam cum diuisionem terre hereditatis sorte suscipiunt , et in tantum ordo iste uariatur, ut interdum quidam ex  ipsis nec adscripti inueniantur in numero, quod utique certum est, non absque aliqua ratione uariari, et existere caussas probabiles, quibus in illo loco ille preferatur, in alio uero alius preponatur. Sed de his nobis nunc a te [Fr. Pauline] propositum non est, nisi ea tantummodo, prout Deus 24 dederit, explicare,  que in benedictionibus quas mortis tempore a patre suscipiunt, continentur: que quidem Benedictiones, ex eo fortasse solummodo appellari poterunt, quod in nouissimis dicitur: Et hec locutus est illis pater eorum, et benedixit illos, unumquemque secundum benedictionem suam benedixit illos . Ceterum in initiis, ubi conuocat eos pater, non quasi ad benedictionem uocat, sed ita scriptum est: uocauit autem Iacob filios suos, et dixit: Congregamini ut annunciem uobis, que occursura sunt uobis in nouissimis ; quod utique magis [a 1Kb] Prophetiam significat, per quam que eis euentura sint presignificantur. In ipsa autem corporali serie uerborum, neque benedictiones tantum, neque futurorum sola prenunciatio, qua uel mors, uel propositum eorum,  uel etiam quedam ab eis gesta notabiliter arguuntur. Que res nobis et tripartitam, ut et in aliis fecimus, explanationis materiam subiicit, ita ut benedictiones Historie locum seruent: prophetia uero Mysticum, atque dogmaticum: morum correptio, et obiurgatio Moralem dirigat stylum.




BENEDICTIO RUBEN.


 1. RUBEN  primogenitus meus: tu uirtus mea, et initium filiorum meorum, durus conuersatione, et durus, temerarius: contumelias irrogasti, tanquam aqua non efferuescas. Ascendisti enim super cubile patris tui, tunc polluisti thorum, ubi ascendisti . Incesti historia neminem latet, quomodo [b 1Kb] Ruben in concubinam patris sui efferbuerit flamma libidinis, et paternum maculauerit thorum . Sed quod  in initiis, laudis ei aliquid uidetur adscribere, dicens,  Tu uirtus mea, idcirco 25 ut grauius notetur in crimine, qui cum uirtus patris haberetur, et initium filiorum, nescit seruare reuerentiam patri; quale est et illud quod dicitur per Prophetam: Ego te plantaui uineam frugiferam, totam feracem, quomodo conuersa es in amaritudinem uitis aliene ?

2. Secundum Mysticam uero intelligentiam, uidetur mihi Ruben prioris populi Iudeorum ferre posse personam,  qui et primogenitus est, et initium filiorum  sicut et Propheta dicit: Isrel primogenitus meus . Primis namque illis data sunt eloquia Dei. Quod autem durus fuerit ille populus et temerarius, Scripture denunciant: dicit enim de eis Propheta, Omne quod loquitur populus hic, durum est . Et item alibi de ipsis dicit: uos semper dura ceruice, et non circumcisi corde . Patri uero Deo irrogauit iniurias, cum conuertit ad eum dorsum suum, et non [a 16Kb] faciem suam . Thorum autem concubine polluit, quem ascendit, id est, legem ueteris Testamenti, quam sepe preuaricando maculauit. Quod autem in concubine persona lex ueteris Testamenti ponatur, Paulus edocuit dicens: Abraham duos filios habuit, unum de ancilla, et unum de libera: hec autem sunt Testamenta , in  quo Agar, que concubina fuit, in ueteris Testamenti ponitur typo. Una etenim erat perfecta columba 26 genitrixue, que uirgo casta, regina sponso regi, Ecclesia per Euangelium iungitur Christo.

3. Sed et Moralis nobis in hoc ita tractabitur locus. Ruben interpretatus est maioribus, [b 1Kb] filius qui uidetur,  hoc est, uisibilis et carnalis: ipse credo, de quo dicit Apostolus, Primus homo de terra terrenus . Sed et alibi, Si enim qui uidetur, noster homo corrumpitur; sed qui intus est, renouatur . Hunc eundem qui uidetur, exteriorem hominem appellat. Et iterum dicit: Quia non primum quod spiritale est, sed quod animale est primum . Ergo omnis homo cum in hoc mundo carnaliter uiuit, et secundum carnem mouetur: et primus est carnalis motus in concupiscentia libidinis, cui iam prime iuuentutis tempus obedierit, durum et temerarium simul, et lasciuum hominem reddit, ascendentem etiam super cubile patris et polluentem thorum paternum, id est, etiam precepta et monita naturalis legis, que in nobis est  preuaricantem.  Est enim intra nos lex quedam naturalis, que arguit unumquemque peccantem, et malum ei esse suggerit, quod delinquit. Cubile ergo Legis huius temerat, ac sedem secreti eius maculat, qui preceps et infrenis fertur ad uitia.



BENEDICTIO SIMEON ET LEuI.


 1. SYMEON et LEuI fratres, perfecerunt iniquitatem uoluntatis sue. In consilium eorum non intreat anima mea, et in consilio eorum [c 9Kb] inuitentur uiscera mea . Quantum quidem ad historiam pertinet, uidetur [d 1Kb] illud eorum culpare commissum, quod Emmor filium Sychem, qui post sororis eorum concubitum,  familie Isrel uoluerat sociari, fraude et circumuentione iugularunt, atque omnem eius populum interemerunt, quando et dicebat eis pater eorum Isrel: Quia odibilem me fecistis in hoc mundo . Maledictum ergo eorum furorem temeritate imprecatur, et diuidendos eos per populos Isrel protestatur, utpote ex ipsis Leuitas et Sacerdotes futuros, qui sortem terre promissionis non habuerunt.

2. Spiritalis autem de his explanatio talis mihi quedam posse uidetur aptari, quod Symeon et Leui Scribarum et Phariseorum Iudaici populi possint ferre personas, de quibus scriptum 27 est: Quia consilium fecerunt Scribe et Pharisei, ut Iesum dolo tenerent , de quo consilio nunc dicit sanctus, qui mente Deum uidebat: In consilium eorum  non intreat anima mea; et in consilio eorum, in quo,  falsis testibus adhibitis, condemnabant Iesum, non, inquit, [e 1Kb] inuitentur uiscera mea. Non tibi hoc uidetur dicere, Mundus ego a sanguine iusti huius : mundus ego a sententia, quam decernitis aduersum innocentem? Quia in ira sua, inquit, occide runt homines. Requiro quos homines occiderunt, cum  certum sit ante passionem Domini, nominem credentium esse punitum: nisi forte quis ipsis adscribat etiam sanguinem Prophetarum. Quia et Dominus dicit, Quod a sanguine Abel iusti usque ad sanguinem Zacarie , omnis qui effusus est sanguis iustorum, ab ipsa generatione requiratur. Sed uideamus, an forte et illos homines occiderint, quos persuaserunt clamare, Sanguis illius super nos et super filios nostros . Et in cupiditate sua subneruauerunt taurum. Taurum appellari Filium Dei, legimus in Scripturarum figuris, in Euangelio nimirum, ubi scriptum est bis sub persona filii senioris dicentis ad patrem, Ego semper tecum fui, et mandatum tuum nunquam preterii, et nunquam dedisti mihi hedum, ut cum amicis meis epularer: cum autem uenit  filius tuus hic iunior, qui dilapidauit omnem substantiam,  occidisti illi uitulum saginatum istum . Ergo taurum, siue uitulum consilio suo Scribe et Pharisei subneruasse dicuntur [a 1Kb] , quorum maledictus furor, quia temerarius est: et ira illorum, quia indurata est. Diuidam illos in Iacob, et dispergam eos in Isrel. uidendum est, ne forte diuisio ista que hic commemoratur, talis sit, qualis et illa de qua in Euangelio dicitur: Quia cum uenerit dominus serui illius, diuidet eum, et partem eius cum infidelibus ponet . 28 uel certe, ut audiui quemdam ex sanctis patribus [b 1Kb] disserentem, quia diuisio simul et dispersio nominatur, pro eo quod nonnulli ex ipsis Domino crediderunt, et alii in infidelitate permanserunt. Diuisi dicuntur hi qui ab eis separantur, et ueniunt ad fidem: et dispersi hi, quorum patria, temploque  subuerso, per orbem terre incredulum dispergitur genus.

3. Moralis uero tropus ita fortasse seruari potest. Tripartitam esse anime uirtutem, multis sapientibus [c 30Kb] uisum est, id est, tres esse species motus eius, per iram, per cupiditatem, per rationem, nec alius, ut puto, anime motus, exceptis his, poterit inueniri.  Omne enim quo innititur, uel mouetur, aut ire, aut desiderii, aut rationis est, et ideo totius uite humane status in istis tribus filiis Iacob adumbrari mihi uidetur, et per ipsos tripartitus iste motus anime designari, in quibus seruat primam concupiscentie speciem Ruben, in quam cum macula notatur effusus. Secundam ire uel furoris speciem tenet Symeon, que et ipsa ex furoris eius demonstratur opprobrio. Tertiam formam motus rationabilis tenet Leui, quippe cui etiam legem seruare commissum est. Has ergo tres species uidetur mihi omnis prope anima, que in hunc mundum uenit, primis motibus culpabiliter agere, usquequo peccatorum uitiis pregrauata, et malorum satietate defessa, ad locum possit penitentie peruenire. Iudas enim post hoc sequitur,  qui purget confessione peccata, quia Iudas lingua Hebrea, [d 1Kb] confessio interpretatur, que a morte dicitur liberare. De Iuda autem credo sufficere illa, que a nobis, ut potuimus, ante iam dicta sunt, que etiam si placuerit, his uel iungi poterunt, uel preferri.



BENEDICTIO ZABULON.


 29 1. ZABULON iuxta mare habitabit, et ipse est accessus nauium, et extenditur usque ad Sidonam . Historia, portionem future hereditatis designat et sortem. Ad mysterium autem quod spectat, legimus in Euangelio, ex his regionibus adsumtos esse aliquos Apostolorum: et in ipsis locis,  Dominum sepe docuisse, sicut scriptum est: Terra Zabulon et terra Nephtalim, uia maris trans Iordanem Galilee gentium. Populus qui sedebat in tenebris, uidit lucem magnam . Sed quod dixit, Et ipse extenditur usque ad Sidonam: Sidon interpretatur [e 1Kb] uenator, uel uenatrix. uenatores autem, quos alios putabimus in hoc loco [f 1Kb] laudabiliter accipiendos, nisi Apostolos Domini, de quibus predixit propheta, Quia mittam uenatores multos, et uenabuntur eos in omni monte ?

 2. Si uero etiam in hoc, moralis requiritur locus, Zabulon [g 21Kb] fluxus nocturnus interpretatur. Consequens ergo uideri potest, quia posteaquam uidit anima, 30 que sedebat in tenebris, lucem Domini, et ad penitentiam ex confessione conuersa est, auferantur ab ea, et defluant illa omnia, que in morte ignorantie  gesserat; et posteaquam precessit in Iuda confessio, etiam in hoc conuersio subsequetur, cum iam defluit omne quicquid noctis fuerat et tenebrarum, in quibus uelut exuere se tentat ueterem hominem, et deponere que noctis sunt, ut in die honeste ambulet . Sed hoc, quod se usque Sidonem excutit, hoc est, usque ad uenatores, fortasse declaret illud quod et ipse iam conetur esse ex illis, quibus dicitur: Prendite mihi uulpes pusillas, exterminantes uineas meas . Ideo ergo extendit  se usque ad uenatores, ut ipse discat uenari, si quando fere alique aut uulpes dolose, id est, uel demones truces, uel cogitationes noxie cor eius  irrepunt, et uolunt exterminare uineam Domini sabbaoth: ut apprehendat eas malarum cogitationum laudabilis uenator effectus.



BENEDICTIO ISACHAR.


 1. ISACHAR bonum concupiuit, [a 12Kb] requiescet in medio sortium, et uidens requiem, quia bona est, et terram quia pinguis est. Etiam hic competenter Historie ordo seruatur, quod in medio sortium, id est, in diuisionibus terre, que eis per Iesum filium Naue distributa est , habitauit. Quarta etenim sors ex posterioribus septem tribubus in libro Iesu Naue ipsius refertur exisse: quia due semi tribus, id est, Iude et Ephraim, et media tribus Manasse  priores acceperant. Ruben uero et Gad et dimidie tribui Manasse ultra Iordanem possessio fuit. Est ergo medius Isachar, quia est quartus e septem: glebe uberis et feracis agricola, erga solum pingue, laborem libenter impendens. Et hec quidem dicta sint quantum ad Historiam.

2. Isachar uero, quia merces interpretatur, potest illorum figuram seruare, qui dicunt: Si enim uolens predicauero, mercedem habeo . Et de quibus dictum est: Ecce Domini filii, merces, fructus uentris . Merces etenim Filii Dei, quod uirginis uterum intrare dignatus est, Apostoli recte putandi sunt: ipsi sunt enim qui concupierunt bonum, de quorum animabus in Canticis Canticorum dicitur, Adolescentule dilexerunt 31 te ;  et que dicunt ad Iesum: Post te in odorem unguentorum tuorum curremus . Requiescentes in medio sortium, idest, in medio terre bone, terre fluentis lac et mel: in medio ipsius requiescunt. Que terra erat iehsu fluens lac et mel, super cuius pectus, non solum Ioannes , sed in Ioanne omnes discipuli recumbebant: et facti sunt agricole. Istos fuisse agricolas, et excoluisse terram nostram, quam pinguem uiderant et bonam, quamque Filius hominis uenerat seminare, et semen eius cecidit super terram bonam , que adferret fructum, aliud tricesimum, aliud sexagesimum, aliud centesimum . Omnis de hoc Scriptura testatur, et precipue Paulus Apostolus, qui dicit: Dei enim administratio est, Dei cultura est  . Et iterum idem dicit, Laborantem agricolam oportet primum de fructibus percipere . Et iterum de semetipso dicit: Quis plantat uineam, et de fructu eius non edit ? Sed fortasse dicis: Et quomodo uerum est, quia requiem uiderunt Apostoli, sicut hic dicitur, Et uidens requiem, quia bona est: quum constet Apostolos nunquam  requiem habuisse, sed in laboribus, in persecutionibus, sicut Paulus Apostolus indicat, omne uite sue tempus habuisse . uideamus ergo, ne illud sit quod sermo iste significat, dicens, Et uidens requiem, quia bona est, quia considerantes futuram requiem, et regni celorum beatitudinem, et omnium, que repromissa sunt, gloriam contuentes, libenter humeros suos subiecerint ad laborem: ad illa enim respicientes que futura sunt bona, patienter  presentia tolerabant mala, sicut et Apostolus Paulus de Mose dicit, quia spretis Aegyptiorum thesauris, elegit potius ferre improperium Christi: Respiciebat enim, inquit, ad retributionem .

3. Sed quoniam instituimus arcam Scripture diuine, non bicameratam solum, sed tricameratam (sicut ad Ne  construere, uideamus nunc qualiter nobis Isachar etiam tertium edificet nidum. In superioribus adsumsimus eum hominem, qui tripartito anime motu  ira et furore 32 errantem, quod per concupiscentiam Ruben, et per iram Symeon, et Leui prudentiam non recte directam significari posse distinximus: sed hunc iam in Iuda  ostendimus penitentem, et in Zabulon ex multa parte conuersum, in Isachar uero, qui merces interpretatur, iam uidemus eum etiam mercedem boni operis exspectantem, quia non solum abiecit malum, sed et concupiuit bonum, etiam in medio sortium requiescit. In medio autem est, qui secundum commonitionem Sapientie, non declinat neque ad dextram neque ad sinistram, hoc est enim, recte lineam tenere, et uiam uirtutis incedere, in quo etiam sortes sic possunt intelligi. Sors dicitur, per quam hereditatis portio unicuique tribuitur, non que euentu aliquo constare uideatur, sicut gentes putant; sed que Dei iudicio et dispensatione decernitur. Sortes ergo nobis in hac Morali expositione, mandata Dei, per que hereditas celestis capietur, intelligende  sunt. Iste ergo, qui iam conuersus, etiam mercedem operum suorum sperat, semper in medio sortium, id est, in medio mandatorum Dei requiescit, uidens requiem quia bona est, et terram quia pinguis est. Posteaquam pugnam, que erat intra se cogitationum, dum in eo concupisceret caro aduersum spiritum, et spiritus aduersum carnem, depulit et exclusit,  requieuit spiritus eius in Deo: et tunc uidit bonam esse requiem, quando iam dicere ei poterat iehsu, uenite paululum, et requiescite. Sed et terram uidit, quia bona est. Quando uidit terram bonam? quando carnem suam a uitiis et concupiscentiis expurgauit, tunc eam uidit terram esse bonam et pinguem sine dubio, que adfert fructus iustitie in operibus bonis. Hoc enim uidens, supposuit humerum  suum ad laborandum, et factus est uir agricola. Agricola terre sue putandus est ille, qui campos anime sue, cordisque sui noualia indesinenter uerbi Dei aratro et Scripturarum uomere scindit et sulcat, qui plantaria fidei et caritatis ac spei et iustitie de Isrel fontibus rigat, et omnem agriculture disciplinam in anime sue rure deprehendit.



BENEDICTIO DAN.


 33 1. DAN iudicabit populum suum tanquam si una Tribus in Isrel. Et fiat Dan serpens in uia, adsidens super semitam, mordens calcaneum equi et cadet eques retrorsum. Salutem exspectans a Domino. Huius loci Historia, quoniam in Scripturis sanctis, quantum ad  mei sensus paruitatem spectat, non [a 1Kb] facile inuenitur euidenter expressa, uel quomodo iudicauerit Dan populum quasi unam tribum, uel quomodo in uia adsederit: ne forte aliquid quod probamenta de Scripturis minus uideatur habere, proferamus, magis que scripta sunt ad spiritalem intelligentiam mihi uidentur aptanda. Nisi forte in his bellis, que siue ab Iesu Naue, siue in Iudicum libro scripta referuntur, aliquibus inibi gestis, hec que scripta sunt conferantur. Curiosius perquirentes nos tamen, licet nondum quod intentioni nostre satisfaceret, deprehendimus: tamen, que in nonnullorum opinione habentur, exponimus.

2. Dicunt [b 2Kb] quidam, Antichristum per hec uerba predici de ista tribu futurum: alii de [c 1Kb] Iuda proditore  hec scripta esse suspicantur, et equitem atque equum, Dominum cum carne suscepta, designari uolunt. Sed uix mihi uidetur explicari posse talis intelligentia: quia et si in equo Deitatem ponere  uoluerint, morderi utique a serpente non potuit; si in equite, cadere 34 retrorsum, et salutem exspectare a Domino, Deitas uerbi non competenter dicetur. Inde puto, quod Dan fortasse ad illum rectius transferatur [d 2Kb] , qui iudex exspectatur uiuorum et  mortuorum: quia Dan, iudicium, uel iudex interpretatur. Dominus ergo iehsu Christus qui dicit, Ego in iudicium ueni in hunc mundum : et iterum, Pater neminem iudicat, sed omne iudicium Filio dedit ; ipse populum suum tanquam unam iudicabit Tribum, non enim ultra erit diuisio Tribuum, non ulla diuersitas, sed sicut ipse ait: Erit unus grex, et unus pastor .

3. Quod autem aliquos uidetur deterrere in hoc loco, iste sermo qui sequitur, dicens, Fiat Dan serpens in uia: et quia serpens frequenter in Scripturis in diaboli persona ponitur, putant hoc non posse Domino conuenire. Sed si redeamus ad Scripturas, sicut inuenimus leonem dici diabolum, qui circumiens,  querit quem transuoret .: et tauros dici contrarias uirtutes, sicut ibi, Tauri pingues circumdederunt me ; et iterum leonem dici etiam Dominum, paulo ante nobis expositus Iudas edocuit: taurum etiam dici ipsum Dominum, inuenimus,  illum qui occisus est pro salute et reditu filii penitentis . Sed et alia multa in Scripturis similia sunt, que nunc ad bonam, nunc ad malam partem trahuntur: ita et serpens inuenitur aliquotiens etiam in persona Domini scriptus, ut ipse de se dicit in Euangeliis: Sicut enim Moses exaltauit serpentem 35 in deserto: ita exaltari oportet filium hominis . Sed et Apostolus, quum precipit, prudentes fieri sicut serpentes, nunquid non ad bonam partem, appellationem serpentis aptauit? Potest ergo et in hoc loco de ipso Domino dici: Fiat Dan serpens in uia: assidens super semitam: id est, ipse qui iudicat corda, et scit que intrinsecus conteguntur; uidens in uia, hoc est, in huius uite cursu, equites itinere equitare non recto. Equites autem anime in corporibus posite,  possunt intelligi, sicut ibi dicit: Dormitauerunt omnes qui ascenderunt equos , id est, omnes qui sunt in corporibus, peccauerunt, sicut pronunciauit etiam Apostolus. Horum ergo equorum, uel equitum calcaneum serpens iste, uie adsidens, mordet; mordet autem calcaneum, quum corpus uel languoribus, uel aliis quibuslibet cruciatibus macerat, quo uelocem cursum peccantium reprimat. Cum enim corpus adfligitur, et consumitur caro, tunc cadit eques retrorsum, id est, anima que male currebat, et festinabat ad perditionem, cadit retrorsum, et ad patientiam [Forte penitentiam] reuocatur, ut a malo cursu impedita reuocetur retrorsum, et fiat post illum qui dicit, uenite post me . Puto tale aliquid etiam erga Petrum Apostolum gestum, cum,  dicente Domino, Quia crucifigi oportet Filium hominis, et mori , ipse diceret, Propitius esto, Domine, non tibi erit hoc : in quo, cum pre amore nimio per ignorantiam non recte equitaret, in fine, uelut a serpente mordetur a Domino, in eo quod dicitur ei: uade retro me, Satana, scandalum mihi es, quoniam non sapis que Dei sunt, sed que hominum . Et sic retrorsum Petrus reuocatus,  salutem exspectat a Domino per crucem et resurrectionem, quam tunc feruidius equitans et currens, ignorantiam futuram nesciebat. Hec me mouerunt in loco, non tamen 36 excludo etiam eorum opinionem, qui quod sentiunt, approbare Scripturarum auctoritate potuerint.

3. Ut autem ne ille quidem nos tertius pretereat locus, potest uideri ille quem iamdudum in Isachar diximus profecisse, et in mandatis requiescere, atque anime sue agricolam factum, nunc etiam in hoc proficere in Dan, ut discernendi et diiudicandi populum suum, id est, cogitationes cordis sui, intelligentiam sumserit, tanquam unam tribum in Isrel, id est, omnia in unitatem atque concordiam deuocare, ita ut non sit in eo cogitationum, uel consiliorum  ulla dissensio. Fit autem idem et serpens secundum preceptum Domini, quod paulo ante diximus, Estote prudentes sicut serpentes ; in uia tamen assidet, nec unquam e semita discedit. Semita etenim angustior uia intelligitur, que ostendit, eum non per illam latam et spaciosam incedere, que ducit ad mortem, sed per angustam et arctam, que ducit ad uitam . Mordet autem equi calcaneum faciens illud, quod Paulus Apostolus dicit: Quia macero corpus meum, et seruituti subiicio, ne forte cum aliis predicauerim, ipse reprobus efficiar . Hec autem facit, ut cadat equus retrorsum. Iste enim talis semper elationes et altitudines timet, et uult cadere animam suam a mala altitudine ad bonam humilitatem, ut discat ab Iesu, quia humilis  est et mitis corde . Etenim proprium est proficientibus elationem metuere. Denique etiam tantus et talis Apostolus Paulus dicebat, Ne extollar, datus est carni mee stimulus, angelus Satane, qui me colaphizet . Sic ergo reuocat animam de altitudine, et retrorsum post humilitatem Christi redacta, salutem exspectat a Domino.



BENEDICTIO GAD.


 1. PIRATERIUM [a 11Kb] tentabit illum, ipse autem tentabit  eos post pedes. Per Historiam quidem non facile in Scripturis [b 1Kb] referri tale aliquid inuenimus, nisi forte quis uelut extorquere uelit et dicere, quoniam Tribus ista, ultra Iordanem hereditatem in Arabie partibus consecuta est, et quia ibi frequenter predonum bella consurgunt, et assiduis inter se congressibus ceunt,  hec eorum inter se 37 uelut piratarum more certamina in his sermonibus designari.

 2. Sed uerior est spiritalis intelligentia, que potest indicare illud Domini nostri, et Saluatoris, quod aduersum diabolum habuit, positus in carne, certamen. Est ergo Tribus istius habitaculum eremo uicinum; Gad uero nunc [c 1Kb] tentamenta interpretatur. Potest ergo illud  intelligi, quod Dominus iehsu Christus ductus est in eremum a spiritu, ut tentaretur a diabolo . Sed uide quanta in uerbis Patriarche mysteria continentur. Gad, inquit, piraterium tentabit illum. Ponamus, ut diximus, personam Domini esse in Gad: hanc piraterium tentabit. Piraterium uero dicitur cohors quedam et conspiratio piratarum. Certum namque est, quod ueniens diabolus ad tentandum Dominum, non absque ministris suis et satellitibus uenerat; quia sicut aderant Domino Angeli spectantes eius certamen (illi de quibus Euangelium dicit post tentationem , ita etiam diabolo aderant Angeli sui, cum quibus ei gehenna preparata est, sicut Dominus dicit: Ite in ignem eternum qui paratus est diabolo et Angelis eius . Sed et Sancti quum in agone decertant, spectaculum facti dicuntur huic mundo et Angelis et hominibus . Tentabat ergo Dominum conspiratio tentatorum, quum dicebat ei: Si Filius Dei es, dic ut lapides isti fiant 38 panes . Per hec ergo tentabat Dominum diabolus. Sed uideamus, quid est hoc quod dicit: Ipse autem tentabit eos post pedes. Quomodo Dominus tentabat tentantes se? Si in prima  tentatione Saluator declarasset diabolo, se esse Filium Dei, certum est quia secundo ad tentandum non fuisset ausus accedere; nunc autem uide quomodo tentatur ipse qui tentat. Dominus enim in eremo est quadraginta diebus et quadraginta noctibus, postmodum esuriit. Si enim non esuriisset, agnouisset tentator Filium Dei: nunc autem esurit, ut per hoc quod Dominus fragilitatem in se carnis ostendit, tentetur ipse qui tentat, et tanquam ad hominem tentandum denuo adeat. Sic ergo ueniunt ad Dominum tentatores. Ipse autem tentabit illos post pedes, hoc est, eisdem uestigiis quibus accesserat diabolus tentare eum, [a 1Kb] tentat.

3. Moralis itaque locus simili editione disseritur: ille enim homo noster [b 1Kb] confesso errore penitens, se reddit conuersum per intelligentiam, et aliquantulum  profecit, ut post profectum ueniat ad hoc, ut tentetur ab inimico, et uirtus animi eius et propositi constantia comprobetur: ita enim Scriptura dicit, Qui [c 1Kb] non est tentatus, non est probabilis . Nec ullo tempore omnino quis perueniet ad perfectionem, nisi prius in tentationibus suis [Forte sui] documenta prestiterit.



BENEDICTIO ASER.


 1. ASER, pinguis eius panis: et ipse dabit escam principibus. Credo assertores [d 1Kb] litere hoc in his uerbis intelligere, quod regio eius et hereditas terre, uber et pinguis exstiterit, ita ut etiam regiis usibus ministraret. Aliqui autem nostrorum etiam propter Annam  dictum putant Prophetissam, filiam Fanuel, ex tribu Aser, que prima cum Symeone refertur de Domino in Euangeliis prophetasse , et prophesie sue fide uelut escam dedisse principibus, id est, Apostolis ceterisque credentibus, que de ipso fuerant prophetata.

39 2. uerum, quoniam Aser, beatus interpretatur, illius uiri, quem ab errore per penitentiam reuocatum, paulatim per singulos gradus, usque ad beatitudinis nunc incrementa perducimus, post conuersionem, post intelligentiam spiritalem, post tentationum uictoriam, pinguis eius esse dicitur panis. Edit enim illum panem, qui de celo descendit , et uitam dat huic Mundo, et pinguis est ille panis.

 3. Quod ait, pinguis panis, sic intelligere possumus. Illi qui nichil amplius in Christo intelligunt, nisi Christum Iesum hunc crucifixum, edunt quidem et ipsi panem de celo, sed aridum et exilem: qui uero digni sunt, ut eis thesauri sapientie 40 et scientie  reuelentur Christi , sunt quibus pinguis est panis, sicut erat Paulo, qui dicebat: Scio et abundare et esurire, ad omnia et in omnibus imbutus sum . Etenim si Dominus et Saluator noster, quum figuram tauri dignatur assumere, taurus pinguis et saginatus penitenti filio dicitur iugulari , cur non eodem modo, qui ad beatitudinem perueniunt, panis pinguis esse dicantur? Iste autem talis, cui iam pinguis est panis, etiam escam principibus dabit. Qualem escam? sine dubio uerbi Dei; et dabit escam non quibuscumque pauperibus, aut accipientibus, sed principibus dabit: loquetur enim etiam ipse sapientiam inter perfectos .



BENEDICTIO NEPHTHALIM.


 1. ARBOR [e 16Kb] remissa  uitis diffusa, proferens in fructibus decorem. Historia designat priorem Gad hereditatis sortem cepisse in ubertate camporum: et post hunc Nephthalim  rura possedisse fecunda uirgultis, et arboribus nemorosa.

2. In expositione uero Mystica, iam et in superioribus, quum de Zabulon discuteremus, etiam de nomine  Nephthalim, uelut cum illo in Euangeliis sociato, que nobis uisa sunt, diximus: Id est, quod uelut radix et origo beatorum Apostolorum ex istorum locis et regione processerit, et quod populi eorum qui sedebant in tenebris, lucem uiderint magnam. Sed et principes Zabulon et principes Nephthalim , qui per Dauid predicantur, ad personam utique referuntur Apostolorum.

3. Quantum uero ad explanationem tertiam spectat, Nephthalim nominis interpretatio hec ipsa est, quam nunc benedicens eum pater eius exprimit: id est, uel arbor diffusa, uel uitis. Ille igitur noster homo, qui  paulo ante pane pingui uescebatur, et ex ipso cibum principibus dabat (qui panis confortat cor hominis  nunc consequenter ei etiam uera uitis Christus decorum protulit fructum, quo scilicet cor, quod pane confortauerat, nunc letificet uino: in quo utroque in tantum mihi iam uidetur uenisse profectum, ut etiam sacerdotii sacramenta suscipiat. Si uero arborem magis, quam uitem diffusam intelligi malumus, que proferat in fructibus decorem, que alia erit arbor, que decorem in fructibus proferat, quam sapientia Dei, de qua dicit Salomon, Arbor uite est his qui amplectuntur eam ?



BENEDICTIO IOSEPH.


 1. FILIUS ampliatus IOSEPH: filius ampliatus. In benedictione Ioseph, etiam ipsa prima litere facies floret, merito namque ampliatus filius appellatur, quem Dominus familie sue conseruande gratia, usque ad secundum regni exaltauerat gradum. Ampliatum ergo intellige, sapientia, consilio, constantia, castitate, honore, regno, uirtute, et quod est uirtutum omnium fastigium, pietate, in quibus omnibus auctus et ampliatus merito dicitur Ioseph. Quod autem dixit, Zelatus filius meus, uidetur expressisse non tanquam eum qui inuideat, sed tanquam eum qui inuidiam passus sit: id est cuius tanta sit gloria, que mereatur inuidiam. Hoc est ergo quod dicit, Zelatus filius meus adolescentior ad me reuertere: filius meus non tam natiuitate quam meritis. Illud sane uidetur mihi non 41 otiose positum, quod tertio repetens Patriarcha, Ioseph filium nominat, dicens: Filius ampliatus  Ioseph, et filius ampliatus. Zelatus et filius meus adolescentior. Quid sibi uult, quod solus Ioseph inter omnes fratres tertio filius nominatur? Ego quidem pro paruitate sensus mei intelligo, quod semel ei Ioseph filius natus est , tunc quum ex Rachel post desperationem suscipiende sobolis, renatus est. Secundo uero ei quasi iterum nascitur filius, quum ei post persuasionem mortis uiuere nunciatur . Tertio uero ei filius efficitur, quum doctrina, et eruditione et his omnibus uirtutibus, quibus ipse Deum uidebat, erudiens eum et instruens, etiam in spiritu eum filium procreauerat. Alioqui nec conueniet ei, quod adolescentior filius dicitur, quum habeat posteriorem se Beniamin, nisi in patris eruditionibus adolescentior sentiatur. Ad me, inquit, reuertere. Hoc est,  conuerte [Ant. conuertere] ad me animos tuos, ut diligenter notes, et in corde que dicuntur, inscribas: tu, fili Ioseph, in quem consiliantes maledicebant, et intendebant tibi insidias domini arcuum : refertur enim et hoc a Scriptura sancta, quod habebant consilium fratres sui illo in tempore, ut occiderent eum, sed interueniens Iudas repressit parricidiale consilium. Quod autem dixit, Maledicebant, illud est, quod dixerunt: Ecce somniator uenit . Dominos uero arcuum, bellatores designat uiros; quod autem dissoluta sunt brachia, et arcus contriti, frustratum designat inceptum per manum potentis Iacob, hoc est, Dei Iacob. Inde qui confortauit Isrel a Deo patris tui, et  adiuuit te Deus meus. Inde tibi auxilium uenit, unde et Isrel pater tuus confortatus est, tunc sine dubio, cum colluctatus est in uia , et iuuit eum Deus, et Isrel ei nomen imposuit . Ipse ergo Deus meus etiam te benedixit, Benedictione celi, [a 1Kb] et a summo, et benedictione terre. Benedictio celi, sapientiam: terre autem, regnum potentiamque designat. Propter benedictionem uberum et uulue, benedictionem patris tui et matris tue. Ipse exposuit, que sit uberum et uulue benedictio, cognominans matrem quod non solum paternas, sed etiam maternas consecutus sit benedictiones. Que benedictio patris et matris preualuit, inquit, In benedictionibus 42 montium permanentium, et in benedictionibus collium eternorum. Potest fortasse pro immobilitate permansure in eo gratie uideri dictum, permanentium montium  et collium eternorum, rebus utique immobilibus et manentibus comparata. Que benedictiones eterne erunt, inquit, Supra caput Ioseph, et super uerticem eorum quibus prefuit fratrum. In fine uerbi uidetur benedictiones ad omnem fratrum numerum contulisse, ut principaliter quidem sint benedictiones super caput Ioseph, per ipsum uero Ioseph etiam super illos ueniant, quorum ipse dux fuerit et magister.

2. Hec secundum literam sensimus; quod si uolumus etiam altius in hoc aliquid perscrutari, poterit fortasse Ioseph ad personam Domini reuocari, ut quemadmodum Ioseph posteaquam putatus est mortuus, non solum uiuens, sed etiam in regno positus inuenitur, et per hoc dicitur ampliatus: ita etiam Dominus ac Saluator noster, qui apud Iudeos mortuus  putabatur, in cordibus Fidelium et uiuens inuenitur et regnans. Ampliatus est ergo etiam et Saluator noster post mortem. Antequam enim moreretur, sola erat Iudea in qua notus erat Deus , et in solo Isrel magnum erat nomen eius: postea uero quam mortuus est ex infirmitate, et resurrexit a mortuis ex uirtute , in omni terra offertur hostia nomini eius. Sed et zelatus dicitur filius Dei; et quis ita pertulit zelum? de quo etiam scriptum est, Sciebat enim Pilatus, quod per inuidiam tradidissent eum Iudei . Filius adolescentior secundum carnem, ipse est nouissimus Adam. Illud uero quod in expositione Historica,  tertio filii appellationem signauimus, repetitam multo clarius in hac expositione deprehendimus [Ant. deprehenditur]. Est enim filius ante secula, de quo dictum est a Patre, Quia de uentre ante Luciferum genui te . Et iterum filius, cum e Maria natus est, et per Angelum dicitur: Quod nascetur ex te sanctum, uocabitur filius Dei . Fit autem tertio filius, cum primogenitus surgit ex mortuis, cui utique pulchre paterna uox conuenit dicens, Filius meus adolescentior, ad me reuertere: posteaquam resurrexit a mortuis, etiam ad me, a quo profectus es, in celum uictor ascende. In quem consiliantes, inquit, maledicebant : consilium 43 namque ceperant Scribe et Pharisei, ut Iesum dolo tenerent: et maledicebant tunc sine dubio, cum dicebant,  Samaritanus es, demonium habes . Insidias ei domini arcuum intendebant, et contriti sunt cum potentia arcus eorum, et dissoluti sunt nerui brachiorum manuum eorum. Insidiantes domini arcuum illi intelliguntur, qui accesserunt ad eum fictis propositionibus, ut eum caperent in uerbo, et dixerunt ad eum: Dic nobis, licet censum dare Cesari, aut non ? Hec ergo illi uerba uelut sagittas quasdam de arcu oris sui promentes, tendebant in Iesum, ut si dixisset, quia non licet dare censum Cesari, reus Cesari fieret: si uero dandum dixisset, legem soluere uideretur. Cum uero ille tanquam ipsa Dei sapientia, inspecta superscriptione denarii, respondisset: Reddite que sunt Cesaris Cesari, et que sunt Dei Deo: dissoluti sunt nerui brachiorum eorum  per manum potentis Iacob. Potest et illud certamen eius intelligi quod habuit in deserto, cum tentaretur a diabolo intendente ei sagittas malarum suggestionum, quas ille responsis suis depellens, brachia eorum, qui eas intentabant, resoluit, et neruos. Inde qui confortauit Isrel a Deo patris tui, et adiuuit te. Adiutus namque a Deo secundum [a 1Kb] hominem dicitur etiam Saluator: denique et scriptum est in Euangelio, Cum in oratione desudaret, accedens, inquit, Angelus confortabat eum . Durior hoc in loco fortasse uideatur expositio, quod uelut ex persona Patris dici designabamus ad Filium, que superius dicta sunt. Hic autem scriptum est, Et adiuuit te Deus meus, et benedixit te: quomodo hoc conueniat persone Patris? Sed uideamus ne forte, sicut nichil obturbat, si dicat  de Filio Pater, pro eo quod sapientia est Filius, quia sapientia mea est: et pro eo quod uirtus est Filius, non sit absurdum si dicat de eo Pater, quia uirtus  mea est: et pro eo quod ueritas est Filius, non sit inconsonans si dicat Pater, ueritas mea est; ita et per hoc quod Deus est 44 Filius, non uideatur absurdum si dicat, Deus meus est: sicut nec illud absurdum dicitur, quod Filius dicat de Patre, Quia uado ad Deum meum, et ad Deum uestrum. Et benedixit te, inquit, benedictione celi a summo, et benedictione terre habentis omnia . Benedictionem celi esse in Christo non uidebitur inconueniens, secundum hoc quod dicitur, Quia secundus homo de celo celestis . Terra [b 1Kb] uero, quod dixit benedictionem terre habentis omnia propter benedictionem uberum et uulue, satis mihi mirum uidetur et magnum, quomodo terra illa, que in Filio Dei benedicta est, habeat omnia. Quod hoc modo intelligendum puto:  Unusquisque secundum mensuram fidei sue recipit gratiam spiritus. Alii namque secundum mensuram fidei, datur sermo intelligentie, alii sermo sapientie, alii prophetia, alii discretio spirituum, alii genera linguarum . Hec per singulos singula, aut simul tum bina, uel terna inuenies: in illa autem terra, hoc est in illa carne que in Iesu benedicta est, non solum erant omnia hec, uerum et plene et substantialiter habitabant, sicut et Apostolus dicit: In quo inhabitat omnis plenitudo Deitatis corporaliter. Propter benedictionem uberum et uulue . Hoc et [c 1Kb] quedam refertur in Euangelio proclamasse, sine dubio horum memor, et dixisse, Beatus uenter qui te portauit, et ubera que suxisti . Illud, Propter benedictionem, inquit, patris tui et matris tue: Patris  celestis, qui dedit benedictionem, et matris uirginis, que suscepit. Preualuit in benedictionibus montium permanentium. Hec, inquit, benedictio que tibi data est a summo celo et terra, preualuit benedictionibus montium permanentium, et benedictionibus collium eternorum. Montes permanentes qui erunt? nisi illi ad quos dicit iehsu, uos estis qui permansistis mecum in tentationibus meis . Recte ergo montes permanentes dicuntur Apostoli, quia permanserunt usque in finem, et ipsi salui erunt. Sed et colles eternos, quos alios 45 intelligimus, nisi eos qui secundo [d 1Kb] gradu Apostolorum meritis conferuntur, et qui uitam consequuntur eternam? Multo namque uerius isti, quam montes et colles, qui cum mundo pariter intereunt, esse credentur eterni. He autem omnes  benedictiones erunt super caput Ioseph, et super uerticem eorum quibus prefuit fratrum. Competenter omnes iste benedictiones supra caput Christi posite  dicuntur, a cuius capite ueniant etiam ad uerticem eorum, quibus ipse preest. Nec alia caussa est, quod omnes istas benedictiones in carne natus accepit, nisi ut eas in semetipsum, uelut per traducem quandam a Patre diffusas, ipse rursum transfunderet ad credentes, et mediator Dei atque hominum effectus, benedictiones, quas pro infirmitate sui suscipere iam humana natura poterat, ipso mediante et prelibante eas ac transfundente, susciperet, sicut et ipse dixit, Quia ego sanctifico me pro his .

3. Iam uero ille, qui nobis tertio loco per gradus spirituales reparatus homo usque ad Ioseph augmenta amplificatus ascendit: qui per fidei profectum et per Sancti Spiritus dona in tantum emicuit, ut usque ad inuidiam cresceret: quibus a nobis dictorum floribus  coronabitur, cui, tam bono certamine decertato, cursu consummato, fide seruata, repositam iustitie coronam Deus iustus preparat iudex ? De hoc ergo dicit pater, Filius ampliatus Ioseph, filius ampliatus. Et quis ita ampliatus est, ut hic qui post errores et lapsus per singulos uirtutum gradus reparatus est, ac restitutus, ut usque ad summam peruenerit palmam? Sed quia paulatim conscendit, ideo in singulis dicitur ampliatus. Ampliatus namque primo omnium per confessionem esse cepit in Iuda, et iterum cum nocturna opera abiiceret tenebrarum, ampliatus est in Zabulon: et rursum in Isachar ampliatus est, cum merces eius operis augeretur. Ampliatus est in Dan, cum rectum iudicium propriis ac prauis cogitationibus preferret. Ampliatus est et  in Gad, cum tentatus obtinuit. 46 Ampliatus est in Aser, quum ad beatitudinem uenit. Digne ergo et nunc ampliatus filius dicitur Ioseph, qui iam futuri seculi consequitur bona. Sed et filius Zelatus quod dicitur, illud est, qui bonis quidem imitandus sit, malis autem inuidia ac calumniis persequendus. De hoc bono autem et malo zelo designat etiam Apostolus, dum dicit de malo zelo Iudeorum, Zelantur uos non bene . Et de bono zelo dicit de semetipso, Zelo autem uos Dei zelo . Sed adolescentior filius dicitur, et quid ni adolescentior dicatur, qui deposuit ueterem hominem cum actibus suis, qui cum Christo resurrexit, et in nouitate uite ambulat? Sed et ipse tertio fuisse filius nominandus est: prima enim ei natiuitas secundum carnem fuit:  secunda ex conuersione, siue per baptismum: tertia est et hec que et ipsa regeneratio dicitur, que est ex mortuis resurrectio: iam enim mihi uidetur is filius esse positus, quales beati futuri sunt. Ideo deinde ei dicitur a patre, Ad me reuertere. Redeunt  enim post resurrectionem omnes qui profecti sunt a Deo: sed et sancte Scripture sententia est, Ne laudaueris quemquam ante obitum . Et ideo magis mihi uidetur tanta ista beatitudo non esse nisi eius, qui iam post obitum surrexit a morte. Quod autem dicit, In quem consiliantes maledicebant: non maledicunt, sed maledicebant, tunc quum in seculo hoc in carne positus tentareris. Et intendebant insidias domini arcuum . Illi nimirum qui sedent in insidiis, ut sagittent in obscuro rectos corde. Sed contriti sunt cum potentia arcus eorum, cum potentia Iacob. Conterit arcus inimicorum ille, qui non solum ullam in se recipit diaboli sagittam, uerum et alios ab eius iaculis uulneribusque defendit. Et dissoluuntur nerui brachiorum manuum eorum, per manum  potentis Iacob, quum ille qui potens fuit in Iacob, et adiuuit eum in certamine, qui confortauit Isrel, ut faceret eum [a 16Kb] mente Deum uidere, adiuuit etiam hunc, et benedixit benedictione celi a summo, et benedictione 47 terre habentis omnia . Percepit namque non solum, quasi mansuetus hereditatem terre, sed quasi et pauper spiritu consequitur regna celorum. Terra uero illa que omnia habet, Christus est, quam in hereditate suscipit iustus, et dicit ad Dominum: Portio mea in terra uiuentium. Que est autem caussa propter quam hec meruit consequi? Propter benedictionem, inquit, uberum et uulue. Cuius uulue benedictionem, uel quorum uberum? illius fortasse uulue, quam Paulus [b 1Kb] indicat, dicens: Filioli mei, quos iterum  parturio . Inde constat esse Apostolicam uuluam, que non solum pariat filios, sed et si forte declinauerint a ueritate, rursum eos assumat, et secundo parturiat. Ex ista igitur omnis iustus uel nascitur uulua, uel ipse si iam perfectus est, et filios parit, et sugit nichilominus ubera Apostolica, uel etiam sugentibus prebet, de quibus Apostolus dicebat: Lac uobis potum dedi, non escam , et alibi, ut designatius 48 exprimeret Apostolica ubera, adiicit: Sed fui inter uos tanquam si nutrix foueat filios suos . uenit ergo unicuique iusto benedictionis perfectio, propter uuluam et ubera Apostolica. Et propter benedictionem, inquit, patris tui et matris tue. Perfectorum Pater est Christus, sicut et ipse dicebat: Filioli, adhuc modicum uobiscum : et mater Ecclesia. Que benedictio preualuit in benedictionibus montium permanentium et collium eternorum, id est eorum qui scientiam et opera sublimia et excelsa sectantur. Que benedictiones erunt, inquit, in caput Ioseph, et super uerticem eorum  quibus prefuit fratrum. Non solum, inquit, caput iusti, quod est Christus, benedicitur, sed et uertex eorum quibus prefuit: quia qui se recte excolunt, et florenter  instituunt, etiam fidelibus prosunt, sicuti dixit Apostolus, Hec autem faciens, teipsum saluum facies et eos qui te audiunt .



BENEDICTIO BENIAMIN.


 1. BENIAMIN, lupus rapax in matutino edet, et ad uesperam diuidet cibum. Historice [a 1Kb] huius narrationis aduocati uelim mihi dicerent, quid in se Beniamin lupi rapacis habuerit, aut quomodo in matutino et ad uesperam diuidat cibum. Sed in iis etiam ipsi crassi corde Iudei refugiunt iniuriam litere, et alii [b 2Kb] ad altaris edacitatem, que scripta sunt referunt, tanquam in Beniamin portione constructi, quod ea que mane offeruntur [Ant., efferuntur], in uespera a  Sacerdotibus diuidantur. Alii aliis et diuersis, licet fabulosis narrationibus tamen fatentur per hec consequentiam litere stare non posse.

2. In Ecclesia autem apud quamplurimos [c 1Kb] ista habetur opinio, quod ad Apostolum Paulum referri posse, que scripta sunt uideantur. Quod quidem nec nos refugimus aut improbamus, sed conamur facere sicut scriptum est: Sapiens audiens uerbum, collaudat et adiiciet ad illud. Et nos ergo ad ea, que recte de Paulo dicta a precedentibus non negamus, adiicimus etiam hec. Beniamin, inquit, filius doloris interpretatur: 49 sorte hereditatis accepit eum locum, in quo terrena Ierusalem typum habens et formam celestis illius Ierusalem, collocata est. Cum ergo manifestande [Ant. manifestanda] Ierusalem celestis,  et Ecclesie primitiuorum adscripte in celis, tempus aduenerit, hec nunc que propter incredulitatem abiecta est et repulsa Ierusalem, cum filiis suis, inediam uerbi Dei, et sitim spiritualem multi temporis passa, [d 1Kb] cum plenitudo Gentium subintroierit, secundum Apostoli repromissionem. Tunc omnis saluus fiet Isrel: qui nunc sub persona Beniamin designatur. Ultimus igitur filius Beniamin ultimam consequitur benedictionem, quia et ultimus saluandus est. Et dicitur de eo lupus rapax; lupus propter auiditatem dicitur: hoc multa enim fame  uerbi Dei et inedia uenit. Rapax, quia et ipse uiolenter diripit regnum Dei. Mane edet: adhuc mane illud tempus memorari puto, quo legem accepit; tunc enim mundo prius quedam illuminatio scientie data est, ex quo uelut initium dies scientie credendus est accepisse. Edit ergo adhuc mane cibum, quem mane acceperat: edit adhuc, et meditatur, sequens legem iustitie, [e 1Kb] in legem non peruenerit. Ad uesperam diuidit cibum. uespera hec [Alias et]  est illud tempus nouissimum in quo conuertitur, sicut et nobis uespera dicitur istud nostre conuersionis tempus, in quo nunc sumus. Tunc ergo diuidit escam: tunc enim intelligit diuidendum esse in lege literam a spiritu, et tunc cognoscit, Quia litera occidit, spiritus autem uiuificat. Quia ergo iam per gratiam Domini illuminatus incipit in lege a corporalibus diuidere et separare spiritualia, ideo dicitur ad uesperam escam diuidere, quod tota die in lege meditans, ante non fecit.

3. Tertius uero nobis pene uacat in hoc loco sensus, quia ille noster homo, qui secundum Deum creatus est, qui primo in Ruben, et Simeone et 50 Leui, tripartitis anime errauerat motibus: qui in Iuda, errore agnito, confitetur et penitet: qui in  Zabulon exuit se hominem ueterem cum actibus suis: qui in Isacar etiam mercedem bonorum operum exspectat, in Dan iudicandi ac separandi bonum a malo, et cogitationes ac spiritus discernendi gratiam accepit: qui in Gad etiam in tentationibus probabilis inuenitur: in Aser etiam et cibum diuidit principibus, id est prefectis quibusque sapientie exhibuit dapes: in Nephthalim, uel uitis, uel arboris sacramenta iam suscepit: in Ioseph ad perfectum et summum perueniens, futuri iam seculi et resurrectionis gloriam tenet: quid etiam reliquum  est in Beniamin in se, ut posteaquam ueluti lupus esuriens et rapax diripuit regnum celorum, et inuasit ea, que in Lege et Prophetia atque Euangeliis legerat, quorum scientiam ex parte hic habuit  et in mundo uelut in matutino positus edebat, cum non in pane solo uiueret, sed et in omni uerbo Dei: hec ille [Alias illa] ibi positus in regno, iam non per speculum in enigmate, sed facie ad faciem prospicit uniuersa, et diuidit ac discernit, et ibi demum intelligit, que in Scripturis sanctis propter presentem uite statum scripta sunt: que gloriam  futuri regni designauerint: que propter interiorem, que propter exteriorem hominem dicta sint, ibi arte cognoscit [Al. cognoscent] plenius, que in his ipsis, que nunc nos pedetentim pulsamus, seruent historie fidem: que sola contineant sacramenta: que uero secundum Ethnicam, et Moralem interpretationem Scripture debeant exponi. Que si nos pauperes scientie gratia, et in carne adhuc positi minus digne potuimus explanare, ueniam dabis; quia hoc ipsum ut imperitiam nostram prodire audeamus in publicum, nimia caritas tua facit: cui si non obtemperem, maximum mihi dona delictum.





COMMENTARIUS [a 1Kb] IN SYMBOLUM APOSTOLORUM AUCTORE TYRANNIO [b 1Kb] RUFINO AQUILEIENSI PRESBYTERO. 

 51 1. Mihi quidem, fidelissime Papa [c 1Kb] Laurenti, ad scribendum animus tam non est cupidus, quam nec idoneus, scienti non esse absque periculo, multorum iudiciis ingenium tenue et exile committere. Sed quoniam, [d 4Kb] ut cum uenia tui dixerim, temere in Epistola tua per Christi me sacramenta, que a nobis maxima cum reuerentia suscipiuntur, astringis, ut aliquid tibi de fide secundum Symboli traditionem rationemque componam: quamuis supra uires nostras sit pondus precepti , tamen si [e 1Kb] petitionis a te imposite necessitatem orationibus iuues, dicere aliqua obedientie magis  reuerentia, quam ingenii presumptione 52 tentabimus: que quidem non tam perfectorum exercitiis digna uideantur, quam que ad paruulorum in Christo, et incipientium  librentur auditum. Equidem comperi nonnullos illustrium Tractatorum aliqua de his pie et breuiter edidisse. Photinum uero hereticum scio eatenus scripsisse, non ut rationem dictorum audientibus explanaret, sed ut simpliciter fideliterque dicta, ad argumentum sui dogmatis traheret, cum in his uerbis Sanctus Spiritus prouiderit, nil ambiguum, nil obscurum, nil a reliquis dissonans poni: quia in his uere [f 1Kb] completur prophetia, que dicit, uerbum enim consummans et breuians in equitate: quia uerbum breuiatum faciet  Dominus super terram . Nos ergo simplicitatem suam, uel uerbis Apostolicis reddere et signare tentabimus, uel que omissa uidentur a prioribus, adimplere. Sed ut manifestius fiat argumentum uerbi huius, ut diximus, breuiati, caussam qua hec traditio Ecclesiis data est, ab origine repetemus.

53 2. Tradunt maiores nostri, quod post Ascensionem Domini, cum per aduentum Spiritus Sancti, supra singulos quosque Apostolos ignee lingue sedissent ut loquelis diuersis uariisque loquerentur, per quod eis nulla gens [a 1Kb] extranea, nulla lingue barbaries inaccessa uideretur et inuia: preceptum eis a Domino datum hoc, ad predicandum Dei uerbum ad singulas quemque proficisci nationes. Discessuri itaque ab inuicem, normam sibi prius future predicationis  in commune constituunt, ne forte alii alio [b 1Kb] abducti, diuersum aliquid his qui ad fidem Christi inuitabantur, exponerent. Omnes igitur in uno positi, et Spiritu Sancto repleti, breue istud future sibi, ut diximus, predicationis indicium, in unum conferendo quod sentiebant unusquique, [c 21Kb] componunt, atque hanc credentibus dandam esse regulam statuunt. Symbolum autem hoc multis et iustissimis ex caussis appellari uoluerunt. Symbolum enim Grece et indicium dici potest [d 1Kb] et collatio, hoc est quod plures in unum conferunt. Id enim fecerunt Apostoli in his sermonibus, in unum conferendo unusquisque quod sensit. Indicium autem, uel signum idcirco dicitur,  quia in illo tempore, sicut Paulus Apostolum dicit , et in Actibus [Al. Actis] Apostolorum refertur , multi ex 54 [e 1Kb] circumeuntibus Iudeis simulabant se esse Apostolos Christi, lucri alicuius, uel uentris gratia ad predicandum proficiscebantur, nominantes quidem Christum, sed non integris traditionum lineis nunciantes. Idcirco istud indicium posuerunt, per quod agnosceretur is qui Christum uere secundum Apostolicas regulas predicaret. Denique et in bellis ciuilibus hoc obseruari ferunt [Al. fertur], quoniam et armorum habitus par, et sonus uocis idem, et mos unus est, atque eadem instituta bellandi: ne qua [f 1Kb] doli subreptio fiat, symbola distincta unusquisque dux suis militibus tradit, que Latine signa, uel indicia nuncupantur:  ut si forte occurrerit quis de quo dubitetur, interrogatus Symbolum, prodat si sit hostis, uel socius. Idcirco denique hec non scribi chartulis [g 1Kb] aut membranis, sed retineri credentium cordibus tradiderunt, ut certum esset hec neminem ex lectione, que interdum peruenire etiam ad infideles solet, sed ex Apostolorum traditione didicisse. Discessuri igitur, ut diximus, ad predicandum, istud unanimitatis et fidei sue Apostoli indicium posuere, non sicut filii Ne discessuri ab alterutrum turrim ex latere cocto et bitumine construentes, cuius cacumen usque ad celum pertingeret : sed [h 1Kb] monimenta 55 fidei, que starent aduersus faciem inimici, e lapidibus  uiuis et margaritis dominicis edificantes: quam neque uenti impellerent, neque fulmina subruerent, neque tempestatum ac procellarum turbines permouerent. Merito igitur illi abinuicem separandi, turrim superbie edificantes, linguarum confusione damnati sunt, [a 1Kb] ne unusquisque posset aduertere proximi sui loquelam. Isti uero qui turrim fidei construebant, omnium linguarum scientia et agnitione donati sunt, ut illud peccati, hoc fidei probaretur indicium. Sed iam nobis etiam de ipsis aliquid tractandum est margaritis, in quibus primo in loco fons et origo omnium ponitur, cum dicitur:

3. [b 2Kb] CREDO IN DEO PATRE OMNIPOTENTE. uerum prius, quam incipiam de ipsis sermonum uirtutibus disputare, illud non importune commonendum puto,  quod in diuersis Ecclesiis aliqua in his uerbis inueniuntur adiecta. In Ecclesia tamen urbis Rome hoc non deprehenditur factum: quod ego [c 1Kb] propterea esse arbitror, quod neque heresis ulla illic sumsit exordium: et mos inibi seruatur antiquus, eos qui gratiam Baptismi suscepturi sunt, publice, id est fidelium populo audiente, Symbolum reddere; et utique adiectionem unius saltem sermonis eorum, qui precesserunt in fide, non admittit auditus. In ceteris autem locis, quantum intelligi datur, propter nonnullos hereticos addita quedam uidentur, per que nouelle doctrine sensus crederetur excludi. Nos tamen illum ordinem sequimur, quem in Aquileiensi Ecclesia [d 18Kb] lauacri gratia suscepimus. Credo igitur primo omnium 56 ponitur, sicut Paulus Apostolus  ad Hebreos scribens dicit: Credere enim primo omnium accedentem ad Deum oportet, quia est, et  credentibus in se remunerator fit  Sed et Propheta dicit: Nisi credideritis, non intelligetis . Ut ergo intelligentie tibi aditus patescat, recte primo omnium te credere profiteris: quia nec [e 1Kb] mare quis ingreditur, et liquido ac profundo sese committit elemento, nisi se prius credat posse saluari: nec agricola semina sulcis obruit, et fruges spargit in terram, nisi crediderit uenturos imbres, affuturum quoque solis teporem, quibus terra confota, segetes multiplicata [f 1Kb] fruge producat, ac uentis spirantibus nutriat. Nihil denique est, quod in uita geri possit, si non credulitas ante precesserit. Quid igitur mirum, si accedentes ad Deum, credere nos primo omnium profitemur, cum sine hoc nec [Al. ne] ipsa exigi possit uita communis. Hec [Al. Hoc] autem  idcirco in principiis premisimus, quia Pagani nobis obiicere solent, quod religio nostra, quia [g 1Kb] rationibus deficit, in sola credendi persuasione consistat: et ideo ostendimus, nec agi, nec stare aliquid posse, nisi precesserit uis credendi. Denique et matrimonia contrahuntur, quia creditur successura posteritas: et pueri discendis artibus traduntur, quia magistrorum in discipulos transfundenda creditur disciplina: [h 1Kb] et imperii insignia unus suscipit, dum credit sibi populos et urbes, et armatum etiam exercitum pariturum. Quod si hec singula, nisi prius crediderit futura, nullus aggreditur: quomodo non multo magis ad agnitionem Dei credendo ueniatur? Sed uideamus quid iam breuialis hic sermo Symboli proponat.

 57 4. CREDO, inquit, IN [i 2Kb] DEO PATRE OMNIPOTENTE.  Orientales [a 1Kb] Ecclesie omnes pene ita tradunt: Credo in uno Deo Patre omnipotente. Et rursum in sequenti sermone, ubi nos dicimus: et in Christo Iesu unico Filio eius Domino nostro: illi tradunt, Et in uno Domino nostro Iesu Christo unico Filio eius: unum scilicet Deum et unum Dominum, secundum auctoritatem Pauli Apostoli  profitentes. Sed de hoc in sequentibus [Al. competentibus] locis repetemus: nunc interim, quod ait, in Deo Patre omnipotente, uideamus. Deus, secundum quod opinari [Al. inopinari] potest humana mens, nature ipsius, uel substantie, que est super omnia, appellatio est. Pater [b 1Kb] arcani et ineffabilis sacramenti uocabulum est. Deum cum audis, substantiam intellige sine initio, sine fine, simplicem, sine ulla admistione,  inuisibilem, incorpoream, ineffabilem, inestimabilem, in qua [Al. quo] nichil adiunctum, nichil creatum sit. Sine auctore est enim ille, qui est omnino omnium auctor. Patrem cum audis, Filii intellige Patrem, qui Filius [c 1Kb] supra dicte sit imago substantie. Sicut enim nemo dicitur dominus, nisi habeat, uel possessionem, uel seruum cui dominatur: et sicut nemo magister dicitur, nisi discipulum habeat; ita et pater nullo pacto quis dici potest, nisi filium habens. Hoc igitur ipso nomine quo Deus Pater appellatur, cum Patre 58 pariter subsistere etiam Filius demonstratur. Quomodo autem [Al. sane] Deus Pater genuerit Filium, nolo discutias, nec [d 1Kb] te curiosius ingeras in profundo arcani, ne forte dum inaccesse lucis fulgorem pertinacius perscrutaris, exiguum  ipsum, qui mortalibus diuino munere concessus est, perdas aspectum. Aut si putas in hoc omni indagationis genere utendum, prius tibi propone, que nostra sunt: que si consequenter ualueris expedire, tunc a terrestribus ad celestia, et a uisibilibus ad inuisibilia properato. Expedi primo si potes [e 1Kb] , quomodo mens, que intra te est, generet uerbum, et qui sit in  ea memorie spiritus: quomodo hec cum diuersa sint rebus et actibus, unum [f 1Kb] tamen sint uel substantia, uel natura, et cum e mente procedant, nunquam tamen ab ipsa separentur. Et si hec, quamuis in nobis, et anime nostre substantia habeantur, tamen tanto nobis occulta uidentur, quanto aspectui corporeo inuisibilia: de apertioribus requiramus. Fons quomodo ex se generat fluuium, quo autem spiritu rapidus fertur in fluentum? Quid [g 1Kb] est, quod dum unum et inseparabile sit fluuius et fons, tamen nec fluuius fons, nec fons fluuius intelligi, aut appellari potest: et tamen qui uiderit fluuium, uidet et fontem? Exerce te prius in horum explanatione, et discute si potes, que habentur in manibus: et tunc ad horum sublimiora [h 1Kb] uenies. Nec putes, quod te statim  59 de terra ascendere suadeam super celos, sed prius te si placet ad istud firmamentum, quod oculis uidetur, educam et ibi si potes, naturam huius uisibilis luminis discute, quomodo ignis iste celestis generet ex semetipso splendorem lucis, quomodo etiam producat [Al. producit] uaporem: et cum tria sint in rebus, unum tamen sunt in substantia. Quod et si hec singula inuestigare potueris, scito adhuc diuine generationis mysterium tanto esse differentius et eminentius, quanto creator creaturis potentior, quanto artifex opere suo prestantior, quanto ille qui semper est, eo qui ex nichilo cepit esse nobilior [i 1Kb] est. Credendus est ergo Deus esse Pater unici Filii sui Domini nostri, non discutiendus. Neque enim fas est seruo de natalibus domini disputare.  Contestatus est Pater de celis, dicens, Hic est Filius meus dilectus, in quo [i 1Kb] mihi bene complacui, ipsum audite . Pater ipsum dicit esse Filium suum, et ipsum audiri [Al. audire] iubet. Filius dicit, Qui uidet me, uidet et Patrem. Et, Ego et Pater unum sumus. Et, Ego a Deo exiui, et ueni in hunc mundum . Quis est, qui inter has Patris et Filii uoces  medius [a 4Kb] se discussor interserat, et deitatem diuidat, affectum separet, substantiam rumpat, spiritum secet, neget esse uerum, quod ueritas dicit? Est ergo Deus Pater uerus, tanquam ueritatis Pater, non extrinsecus creans, sed ex eo quod ipse est, Filium generans, id est quasi sapiens sapientiam, quasi iustus iustitiam, quasi sempiternus sempiternum, quasi immortalis immortalem, quasi inuisibilis 60 inuisibilem, quia lux splendorem, quia mens uerbum.

5. Quod autem diximus, Orientis Ecclesias tradere unum [b 1Kb] Deum Patrem omnipotentem, et unum Dominum: hoc non intelligendum est unum numero dici, sed uniuersitate. uerbi gratia: Si quis dicat unum hominem, aut unum equum, hic unum pro numero posuit [Al. hunc posuisse]: potest enim et  [c 1Kb] alius homo esse et tertius, uel equus. Ubi autem alius uel tertius non potest iungi, unus si dicatur, non numeri, sed uniuersitatis est nomen. Ut si, exempli caussa, dicamus unum solem: hic unus ita dicitur, ut uel alius, uel tertius addi non possit: unus est enim sol. Multo magis ergo Deus cum unus dicitur, unus non numeri, sed uniuersitatis uocabulo nuncupatur, id est qui propterea unus dicitur [Al. dicatur], quod alius non sit. Similiter et de Domino accipiendum [d 1Kb] est, quod unus sit Dominus iehsu Christus, per quem Deus Pater dominatum omnium tenet. Unde et sequens sermo omnipotentem pronuntiat [e 11Kb] Deum. Omnipotens autem ab eo dicitur, quod omnium teneat potentatum. Tenet autem omnia Pater per Filium, sicut et Apostolus dicit: Quia  per ipsum creata sunt omnia, uisibilia et inuisibilia, siue throni, siue dominationes, siue principatus, siue potestates . Et iterum ad Hebreos scribens  dicit: Quia per ipsum secula instituit, et ipsum constituit heredem uniuersorum . [f 1Kb] Constituit autem quod ait, genuit, intelligitur. Quod si per ipsum secula instituit Pater, et per ipsum creata sunt omnia, et ipse 61 est heres omnium, per ipsum ergo et potentatum omnium tenet. Quia sicut lux de luce, et ueritas de ueritate, ita de omnipotente omnipotens natus est, ut in Apocalypsi Ioannis de Seraphim [g 1Kb] scriptum est: Et requiem non habebant die ac nocte, dicentes, Sanctus, sanctus, sanctus dominus Deus sabaoth, qui erat, et qui est, et qui uenturus est omnipotens . Omnipotens ergo dicitur, qui uenturus est: et quis est alius qui uenturus est, nisi [h 1Kb] Christus Filius Dei? His additur inuisibili et impassibili. Sciendum quod duo isti sermones in Ecclesie  Romane Symbolo non habentur. Constat autem apud nos additos, hereseos caussa Sabellii, illius profecto, que a nostris Patripassiana appellatur, id est que et Patrem ipsum, uel ex uirgine natum dicit, et uisibilem factum esse, uel passum affirmat in carne. Ut ergo excluderetur talis impietas de Patre, uidentur hec addidisse maiores, et inuisibilem Patrem atque impassibilem dixisse. Constat enim Filium, non Patrem incarnatum [i 1Kb] , et ex carne natum: et ex natiuitate carnis, Filium uisibilem et passibilem factum. Quantum autem spectat ad illam deitatis immortalem substantiam, que una ei eademque cum Patre est: ibi neque Pater, neque Filius, neque Spiritus Sanctus uisibilis, aut passibilis  creditur. Secundum dignationem uero carnis assumte, Filius et uisus et passus est in carne. Quod et propheta predixerat, ubi ait: Hic Deus noster, non  reputabitur alter ad eum. [a 15Kb] Inuenit omnem uiam discipline, et dedit eam Iacob puero suo, et Isrel dilecto suo: post hec in terris uisus est, et inter homines conuersatus est . Sequitur post hoc:

6. ET IN [b 1Kb] CHRISTO IESU UNICO FILIO EIUS DOMINO NOSTRO. iehsu 62 Hebrei uocabuli est nomen, quod apud nos Saluator dicitur. Christus a chrismate, id est ab unctione appellatur. Legimus enim in libris Moysi, quod Auses Naue Filius, cum electus esset dux populi, commutato nomine, de Ause iehsu cognominatus sit, quo scilicet ostenderetur hoc esse nomen, quod principibus et ducibus conueniret, his dumtaxat qui salutem sequentibus se populis darent. Itaque et ille iehsu appellatus est, qui eductum de terra Aegypti populum, et de erroribus eremi  liberatum in terram Repromissionis induxit. Et hic [c 1Kb] iehsu, qui populum de ignorantie tenebris eductum, et de mundi erroribus reuocatum, introduxit ad regna celorum. Christus quoque, uel pontificale, uel regium nomen est. Nam prius et pontifices unguento chrismatis consecrabantur et reges. Sed illi ueluti mortales et corruptibiles, unguento materie corruptibilis ungebantur: hic uero Sancto Spiritu perunctus Christus efficitur, sicut Scriptura de eo dicit: Quem unxit Pater Spiritu Sancto misso de celis . Et Esaias prefigurauerat, dicens ex persona Filii: Spiritus Domini super me: propter quod unxit me, euangelizare misit me pauperibus . Quia ergo ostendimus, quid sit iehsu, qui populum saluet, et quid sit Christus, qui pontifex factus sit in eternum,  nunc ex consequentibus, de quo dicantur ista, uideamus. [d 1Kb] Unico Filio, inquit, eius Domino nostro. Per hoc docet nos, quia iehsu iste, de quo diximus, et Christus  de quo exposuimus, unicus Filius Dei, et noster Dominus sit. Ne forte putes, quod humana ista uocabula terrenum te aliquid doceant, ideo subiungit, unicum hunc esse Filium Dei Dominum nostrum. Unus enim de uno nascitur, quia et splendor 63 [e 1Kb] unus est lucis, et unum est uerbum cordis: nec in numerum pluralem defluit incorporea generatio, nec in diuisionem cadit, ubi qui nascitur, nequaquam a generante separatur. Unicus est, ut menti sensus, ut cordi uerbum, ut forti uirtus, ut sapientia sapienti. Nam sicut solus sapiens Pater ab Apostolo dicitur: ita et solus Filius sapientia nominatur. Unicus ergo Filius est: et cum sit gloria, sempiternitate, uirtute, regno, potestate hoc quod Pater est: omnia tamen hec non sine auctore, [f 10Kb] sicut Pater, sed ex Patre tanquam Filius  sine initio, et equalis habet: cumque sit ipse omnium caput, ipsius tamen caput Pater est. Sic enim scriptum est: Quia caput Christi Deus est.

7. Filium sane cum audis, nolo [g 1Kb] cogitationem carnalis natiuitatis assumas, sed memento hoc de incorporea dici substantia et nature simplicis. Si enim ut supra iam diximus, uel in eo quod cor generat uerbum, uel mens sensum, uel lux ex se parit splendorem, nichil horum requiritur, nec ulla in tali generatione fragilitas cogitatur: quanto purius et sacratius de horum omnium creatore censendum est? Sed fortasse dicas, ista quam memoras [h 1Kb] insubstantiua est generatio: neque enim lux substantiuum facit splendorem, aut cor substantiuum generat uerbum: Filius autem Dei substantialiter asseritur generatus.  Ad hoc [Al. hec] primo omnium illud dicimus, [i 1Kb] cum etiam in ceteris proferantur exempla, non per omnia tamen 64 similitudinem seruare  possunt rei illius, cui prebere putantur exemplum: sed unius alicuius partis, pro qua uidentur assumta, similitudinem tenent. uerbi gratia, ut cum in Euangelio dicitur: Simile est regnum celorum fermento, quod abscondit mulier in farine mensuris tribus . [a 1Kb] Numquidnam putabimus regnum celorum per omnia simile esse fermento, ut substantia illa ita palpabilis sit ac fragilis, ut et acida fieri possit et corrupta? Sed ad hoc solum exemplum istud uidetur assumi, ut ostenderetur ex parua predicatione uerbi Dei humanas mentes fidei fermento posse [b 1Kb] coalescere. Similiter et cum dicitur: Simile est regnum celorum reti misso in mare, quod ex omni genere piscium abstrahit [Al. attrahit] . Et in hoc nunquid putandum est, quod nature  lini, quo rete [c 1Kb] operamur, ac nodis quibus macule nectuntur, regni celorum substantia per omnia conferatur? Sed ad hoc solum uidetur assumta comparatio, ut ostenderetur, quia sicut rete de profundo maris pisces adducit ad littus: ita de profundo seculi huius errore humane anime regni celorum predicatione liberantur. Ex quibus constat, exempla non in omnibus his, quorum exempla sunt, esse similia: alioqui si eadem essent omnia, iam non exempla dicerentur, sed ipse potius res, de quibus agitur, uiderentur. Deinde etiam illud dicendum est, quod nulla creatura talis esse potest, qualis creator eius: et ideo sicut sine exemplo est diuina substantia, ita et  71 [* 1Kb] sine exemplo est [d 1Kb] diuinitas. Tum etiam illud addimus, quia omnis creatura ex nichilo est. Si ergo insubstantiua scintilla, que ignis est, ex se creaturam, que ex nichilo facta est, gignit, et conditionem in hoc seruat originis sue: cur [e 2Kb] illius eterne lucis substantia, que semper fuit, quia insubstantiuum in se nichil habuit, substantiuum ex se splendorem proferre non potuit? Et ideo recte unicus dicitur Filius. Unicus enim [f 1Kb] et solus est, qui ita natus est, nec comparationem aliquam potest habere, quod unicum est: nec similitudinem in substantia cum facturis [Al. factis] suis habere potest ille, qui factor est omnium. Hic est ergo Christus iehsu filius unicus Dei, qui est et Dominus noster. Unicus et ad filium referri et ad Dominum potest. Unicus est [g 151Kb] enim et uere Filius, et  unus Dominus iehsu Christus. Ceteri quippe filii, licet filii dicantur, adoptionis tamen gratia dicuntur, non ueritate nature. Et si dicuntur alii Domini, concessa tamen non ingenita potestate dicuntur. Hic uero solus est unicus Filius, et solus unicus Dominus: sicut et Apostolus ait: [h 1Kb] Et unus Dominus iehsu Christus, per quem omnia . Ideo [Al. Igitur] posteaquam propositus ordo fidei ineffabile sacramentum Filii de Patre natiuitatis exposuit, nunc ad humane salutis dignationem dispensationemque descendit: et hunc quem supra dixit unicum Filium Dei, et Dominum nostrum nunc dicit.

9. QUI NATUS EST DE SPIRITU SANCTO 72 EX MARIA  uIRGINE. Hec iam inter homines dispensationis natiuitas est, illa diuine substantie: hec dignationis est, illa nature. De Spiritu Sancto ex uirgine nascitur: et iam in hoc loco mundior auditus requiritur et purior sensus. [a 1Kb] Huic enim, quem dudum de Patre natum ineffabiliter didicisti, nunc a Spiritu Sancto templum fabricatum intra secreta uteri uirginalis intellige: et sicut in sanctificatione Sancti Spiritus nulla sentienda est fragilitas, ita et in partu uirginis nulla intelligenda est corruptio. Nouus enim huic seculo datus est hic partus, nec immerito. Qui enim in celis unicus Filius est, consequenter et in terra unicus [b 1Kb] est, et unice nascitur. Nota sunt omnibus et in Euangeliis decantata de hoc scripta prophetarum, que dicunt, quod uirgo concipiet, et pariet filium . Sed et partus ipsius mirabilem modum Ezechiel Propheta ante formauerat, Mariam figuraliter portam Domini nominans, per quam scilicet Dominus ingressus est mundum. Dicit ergo hoc modo: Porta autem que respicit ad Orientem clausa erit, et non aperietur, et nemo transibit per eam: quoniam Dominus Deus Isrel transibit per eam, et clausa erit . Quid tam euidens de conseruatione uirginis dici poterat? Clausa fuit ea uirginitatis porta: per ipsam intrauit [Al. introiuit] Dominus Deus Isrel [c 1Kb] , per ipsam in hunc mundum de utero uirginis processit, et in eternum porta uirginis clausa, seruata uirginitate, permansit. Igitur 73 Sanctus Spiritus refertur dominice carnis, et templi eius creator. Incipe iam hinc intelligere etiam Spiritus Sancti maiestatem. Contestatur  enim et Euangelicus sermo de ipso, quod cum loquenti Angelo ad uirginem, et dicenti, Quia paries filium, et uocabis nomen eius Iesum: hic enim saluum faciet populum a peccatis suis , [d 1Kb] illa respondisset, Quomodo fiet istud, quoniam uirum non cognosco . Et dixerit Angelus ei, Spiritus Sanctus ueniet super te, et uirtus altissimi obumbrabit tibi: et ideo quod nascetur ex te sanctum, uocabitur Filius Dei. uide ergo cooperantem sibi inuicem Trinitatem. Spiritus Sanctus uenire dicitur super uirginem, et uirtus altissimi obumbrare ei. Que est autem uirtus altissimi, nisi ipse Christus, qui est Dei [Al. Domini] uirtus et Dei sapientia? Cuius autem hec uirtus est [Al. tacetur est]? Altissimi inquit. Adest ergo altissimus, adest et uirtus altissimi, adest et Spiritus Sanctus.  Hec est Trinitas ubique latens, et ubique apparens, uocabulis personisque discreta, inseparabilis uero substantia deitatis: et quamuis solus Filius nascatur ex uirgine, adest tamen [Alias tacetur tamen] et altissimus: adest et Spiritus Sanctus,  ut et conceptus uirginis sanctificetur, et partus.

11. uerum hec quia ex Scripturis propheticis asseruntur, possunt forte Iudeos, quamuis sint infideles et increduli, confutare. Sed pagani solent irridere nos, cum audiunt predicari a nobis uirginis partum: propter quod paucis eorum obtrectationibus respondendum est. Omnis partus ex tribus  constat: si adulte etatis sit femina, si uirum adeat, si non sit [e 1Kb] illius uulua uitio sterilitatis occlusa. Ex his tribus in hoc partu, quem predicamus, unum defuit, uir scilicet: et hanc partem  per spiritum celestem dicimus, salua uirginis incorruptione, completam. Et tamen quid mirum uidetur, si uirgo conceperit, cum Orientis auem, quam Phenicem uocant,  in tantum sine coniuge nasci, uel renasci constet, ut semper 74 una sit, et semper sibi ipsi [Al. ipsa] nascendo, uel renascendo succedat? Apes certe nescire coniugia, nec fetus nixibus edere, omnibus palam est. Sed et alia nonnulla deprehenduntur sub [f 1Kb] huiusmodi sorte nascendi. Hoc ergo incredibile uidebitur diuina uirtute ad totius mundi reintegrationem factum, cuius exempla etiam in animalium natiuitate cernuntur? Et tamen mirandum est [Al. tacetur est], cur hoc Gentilibus impossibile uideatur, qui credunt Mineruam suam de cerebro Iouis natam. Quid ad credendum difficilius, aut quid magis contra naturam est? Hic femina est, hic nature ordo seruatur, hic conceptus, hic [Al. et] partus temporibus suis editur: ibi nusquam femineus sexus,  sed uir solus et partus. Qui illa credit, cur ista miratur [Al. miretur]? Sed et Liberum patrem dicunt de femore eius natum. Ecce aliud portenti genus, et tamen creditur. uenerem quoque, quam Aphroditen uocant, de spuma maris, sicut et omnis eius compositio ostendit, credunt esse progenitam. De ouo natum Castorem Pollucemque confirmant, et ex formica [Al. formicis] Myrmidones: et alia mille sunt, que quamuis [g 1Kb] contra naturam rerum uenientia, ipsis tamen sunt uisa credibilia, ut Deucalionis et Pyrrhe lapides iactos, et hominum ex his segetem natam. Et cum hec tot et alia figmenta crediderint, unum eis impossibile uidetur, quod adolescens femina, diuinum germen, non hominis uitio, sed Deo spirante conceperit. Qui utique si ad credendum difficiles  sunt, illis tot et tam turpibus monstris fidem nequaquam commendare debuerant. Si uero faciles sunt ad credendum, multo promptius hec nostra tam honesta et tam sancta recipere, quam illa tam indigna et tam feda credere debuissent.

 12. Sed [a 1Kb] dicunt fortassis, quia possibile si fuerat Deo, ut uirgo conciperet, possibile etiam fuerat ut pareret: sed indignum eis uideri, ut tanta illa maiestas per genitales femine transiret [b 1Kb] egressus: ubi quamuis nulla fuerit ex uiri commistione contagio, fuit tamen 75 ipsius puerperii obscene attrectationis iniuria. Pro quo paulisper eis secundum sensum suum respondeamus. Si quis uideat paruulum in profundo ceni necari, et ipse cum sit uir magnus et potens, extremum [c 1Kb]  ingrediatur cenum, ut paruulum liberet morientem, pollutusne a te accusabitur hic uir, qui paululum calcauerit luti, an ut misericors laudabitur, quod uitam contulerit morituro? Sed hec etiam de communi homine dicta sint. Redeamus nunc ad naturam eius, qui natus est.  Quantum putas natura solis illo inferior est? quantum creatura sine dubio creatore. Intuere nunc [d 1Kb] , si solis radius in ceni alicuius uoraginem demittatur, nunquidnam aliquid inde pollutionis acquirit? aut obscenorum illustratio, solis ducitur in iniuriam? Ignis quoque quanto natura est inferior his de quibus sermo est? Et nulla materia, uel obscena, uel turpis adhibita ei, ignem polluisse creditur. Cum [Al. add. ergo] hec ita esse in rebus materialibus constet, tu in illa supereminenti et incorporea natura, que super omnem ignem, et super omne lumen est, pollutionis aliquid putas ac [Al. aut] obscenitatis incidere? Tum deinde etiam ad [Al. tacetur ad] illud aduerte. Nos hominem a Deo creatum de terre limo dicimus. Quod si obscenitas Deo reputatur  opus suum requirenti, multo magis ei reputabitur opus istud ab initio fabricanti. Et superfluum est dicere, cur per obscena transierit, cum non  possis dicere, cur obscena condiderit. Et ideo obscena hec esse, non natura, sed obseruantia docuit. Ceterum omnia que sunt in corpore, ex uno eodemque luto 76 formata, usibus tantum et officiis naturalibus distinguuntur.

Sed nec [e 1Kb] illud quidem absolutione uacare huius questionis omittamus, quod substantia Dei, que omnino est incorporea, inseri corporibus, uel capi ab eis principaliter non potest, nisi aliqua sit media substantia spiritualis, que capax diuini spiritus possit esse. uerbi gratia, ut si dicamus, lux omnia quidem membra corporis illustrare potest, a nullo tamen eorum nisi a solo oculo capi potest. Solus est enim oculus qui capax est [Al. sit] lucis. Et [f 2Kb] Filius ergo Dei nascitur ex uirgine, non principaliter soli  carni sociatus, sed anima inter carnem Deumque media generatus. Anima ergo media, et in secreta rationabilis spiritus arce uerbum Dei capiente, absque ulla quam suspicaris iniuria, Deus est natus ex uirgine. Et ideo nichil ibi turpe putandum est, ubi sanctificatio spiritus inerat, et anima, que erat Dei capax, particeps fiebat etiam carnis. Nihil ibi [g 1Kb] ducas impossibile, ubi aderat uirtus altissimi. Nihil de humana fragilitate cogites, ubi plenitudo inerat diuinitatis.

14. CRUCIFIXUS SUB PONTIO PILATO, ET SEPULTUS DESCENDIT [h 1Kb] AD INFERNA. Docet Apostolus Paulus, illuminatos esse debere oculos cordis nostri , ad intelligendum, que sit altitudo, latitudo et profundum . Altitudo ergo et latitudo, et  profundum, descriptio crucis est: cuius eam partem que in terra defixa est, profundum appellauit. Altitudinem uero illam, que super [i 1Kb] terram porrecta  sublimis erigitur. Latitudinem quoque illam, que distenta in dextram leuamque manus 77 protenditur. Cum ergo tot species mortis sint, quibus de hac uita exitus dari hominibus solet, quid uult nos Apostolus, illuminato corde scire rationem, cur ex his omnibus crucis potius species ad mortem delecta sit Saluatoris? Unde sciendum est, quod crux ista triumphus erat. [a 1Kb] Tropeum enim insigne: triumphus autem deuicti hostis indicium est. Quia ergo adueniens Christus, sicut Apostolus dicit, tria pariter sibi regna subiecit  et hec omnia sua morte uincebat: conueniens mysterio mors quesita est, ut in ere [al. eris] sublimatus, et ereas subiugans  potestates, uictoriam de his supernis et celestibus traderet. Expansas [b 1Kb] autem manus tota die, sanctus propheta dicit eum tenere ad populum qui est in terra , ut et incredulos contestaretur, et inuitaret credentes. Ea uero parte, qua sub terra demergitur, inferni sibi regna subiiceret.

15. Etenim  ab initio Deus cum fecisset mundum, prefecit ei et preposuit quasdam uirtutum celestium potestates, quibus regeretur et dispensaretur mortalium genus. Quod ita factum Moyses indicat in Deuteronomii cantico, ubi dicit: Cum diuideret excelsus gentes, statuit terminos gentium secundum numerum angelorum Dei . Sed et horum nonnulli, sicut et ipse qui princeps appellatus  est mundi, datam sibi a Deo potestatem, non his quibus acceperant legibus temperarunt: nec humanum genus diuinis obedire preceptis, sed suis parere preuaricationibus docuerunt; et hinc aduersus nos peccatorum chirographa scripta sunt, quia ut propheta dicit: Peccatis nostris uenundati sumus . Pretium namque anime sue unusquisque consequitur, cum concupiscentie satisfecerit. [c 1Kb] Per istud ergo unusquisque chirographum 78 illis rectoribus pessimis tenebatur, quod Christus detraxit adueniens, et hac eos potestate denudauit. Idque sub ingenti mysterio Paulus indicat, cum dicit de eo: Delens quod aduersus nos erat chirographum, et affigens illud cruci sue, traduxit principatus et potestates, triumphans eos in semetipso . Rectores  ergo illi, quos humano generi prefecerat Deus, in tyrannidis contumaciam uersi, impugnare commissos sibi homines aggressi sunt, et peccati preliis debellare: sicut Ezechiel propheta mysticis designat eloquiis cum dicit: In illa die procedent angeli festinantes exterminare Aethiopiam, eritque inter eos perturbatio in die Aegypti, quoniam [d 1Kb] ecce uenit . Ergo omnipotentia eorum nudata, Christus dicitur triumphasse, ablatamque ab eis potestatem hominibus tradidisse: sicut ad discipulos suos dicit ipse in Euangelio: Ecce dedi uobis potestatem calcandi super serpentes et scorpiones, et super omnem uirtutem inimici . Illos itaque qui accepta potestate male abusi sunt, subiectis quon dam suis subiecit [Al. subiicit] crux Christi. Nos  uero, hoc est humanum genus edocet, primo omnium usque ad mortem resistere aduersus peccatum, et libenter interitum pro pietate suscipere. Tunc deinde obedientie nobis in hac eadem cruce proponit exemplum, sicut [e 1Kb] illis, qui aliquando rectores nostri fuerant, posuit contumacie penas. Audi [Al. Audite] ergo quomodo Apostolus uult per crucem Christi obedientiam nos docere [f 1Kb] . Hoc, inquit, sentite in uobis, quod in Christo Iesu: qui cum in forma Dei esset, non rapinam arbitratus est esse se equalem Deo, sed semetipsum exinaniuit, formam serui accipiens, in similitudinem [Al. similitudine] hominum factus, et habitu repertus ut homo, factus est obediens usque ad mortem, mortem autem crucis . Quia ergo ille magnus magister est, qui fecerit  et docuerit, ideo obedientiam, que piis [g 1Kb] etiam suscepta morte, seruanda est, 79 docuit ipse pro hac prius moriendo seruari.

16. Sed fortasse terretur [Al. terreatur] aliquis in huiuscemodi doctrina, quod quem paulo ante cum Deo Patre diximus sempiternum, ac de eius substantia esse progenitum: quemque regno, maiestate, eternitate, unum cum Deo Patre esse docuimus: nunc de eius morte tractamus [Al. tractemus]. Sed nolo terrearis, o fidelis auditor: paulo post istum, quem audis mortuum, rursum immortalem uidebis. Mors enim ab eo mortem spoliatura suscipitur. Nam sacramentum illud suscepte carnis, quod supra exposuimus, hanc habet caussam, ut diuina Filii Dei uirtus uelut hamus quidam, habitu humane carnis obtectus,  et sicut Apostolus [a 1Kb] Paulus ante dixit, habitu inuentus ut homo , principem mundi inuitare possit ad agonem: cui ipse carnem suam uelut escam tradens, hamo eum diuinitas intrinsecus [b 1Kb] teneret insertum ex profusione immaculati sanguinis. Solus enim, qui peccati maculam nescit, omnium peccata deleuit: eorum dumtaxat, qui sanguine eius postes fidei sue signassent. Sicut ergo hamum [c 1Kb] esca contectum si piscis rapiat, non modo escam ab hamo non remouet, sed et ipse de profundo, esca aliis futurus, educitur: ita et is qui habebat mortis imperium, rapuit quidem in morte corpus Iesu, non sentiens in eo hamum diuinitatis inclusum; sed ubi deuorauit, hesit ipse continuo, et diruptis inferni claustris, uelut de profundo extractus trahitur, ut esca  ceteris fiat. Quod ita futurum sub hac eadem figura [d 1Kb] Ezechiel dudum propheta significauerat, dicens: Et extraham te in hamo meo, et extendam te super terram. Campi implebuntur de te, et constituam 80 super te omnes uolucres celi, et saturabo ex te omnes bestias terre . Sed et propheta Dauid dicit: Tu confregisti capita draconis magni, dedisti eum in escam populis Aethiopum . Et Iob de eodem mysterio similiter protestatur: ait enim ex persona [e 1Kb] Domini loquentis ad se: Aut adduces draconem in hamo, et pones capistrum circa nares eius .

17. Non ergo damno aliquo, aut iniuria diuinitatis Christus in carne patitur; sed ut per infirmitatem carnis operaretur salutem, diuina natura in mortem  per carnem descendit, non ut lege mortalium detineretur a morte, sed ut per sese resurrecturus ianuas mortis aperiret. uelut si quis rex pergat ad [f 1Kb] carcerem, et ingressus aperiat ianuas, resoluat catenas, uincula, seras et claustra comminuat, et educat uinctos in remissionem, et eos qui sedent in tenebris et in umbra mortis, luci ac uite restituat. Dicitur ergo rex fuisse quidem in carcere, non tamen ea  conditione, qua [g 1Kb] fuerant ceteri, qui tenebantur in carcere, sed illi quidem ut penas soluerent, hic uero ut absolueret penas.

18. Cautissime autem qui Symbolum tradiderunt, etiam tempus, quo hec sub Pontio Pilato gesta sunt, designarunt, ne ex aliqua parte uelut uaga et incerta gestorum traditio uacillaret. Sciendum sane est, quod in Ecclesie Romane Symbolo non habetur additum, descendit ad inferna: sed neque in Orientis Ecclesiis habetur hic sermo: uis tamen uerbi eadem uidetur esse in eo, quod sepultus dicitur. Sed quoniam erga Scripturas tibi diuinas amor et studium subiacet, sine dubio dicis mihi, oportere hec magis euidentibus diuine Scripture testimoniis 81 approbari. Quanto enim [h 1Kb] maiora sunt, que credenda  sunt, tanto idoneis magis et indubitatis testibus indigent. uera quippe est, et consequens hec propositio. Sed nos tanquam scientibus legem loquentes, testimoniorum siluam breuitatis caussa derelinquimus [Al. reliquimus]. Pauca tamen ex multis, si etiam [Al. etiam si] hoc requiritur, adhibeamus [Al. adhibemus], scientes studiosis quibusque in Scripturis diuinis latissimum testimoniorum pelagus patere.

19. Primo ergo omnium sciendum est, quod ipsa ratio crucis non omnibus una eademque est: sed aliud Gentibus, aliud Iudeis, aliud credentibus sapit: sicut et Apostolus dicit: Nos autem Christum predicamus crucifixum, Iudeis quidem scandalum, Gentibus autem stultitiam, ipsis [i 1Kb] uocatis Iudeis et  Grecis Christum Dei uirtutem, et Dei sapientiam. Et ibidem: uerbum enim crucis pereuntibus stultitia est, his uero qui salui fiunt, id est nobis, uirtus Dei est . Iudei autem quibus ex lege traditum fuerat, Christum in eternum mansurum, scandalum patiebantur de cruce eius, quia resurrectionem eius recipere noluerunt. Gentibus autem stultitia uidebatur, Deum mortem suscepisse, quia ignorabant Mysterium  carnis assumte. Fideles uero qui et natum et passum in carne susceperant [Al. receperunt], et a mortuis resurrexisse, merito uirtutem Dei credebant esse, que uicerat mortem. Primo ergo hoc ipsum, quod Iudei, quibus prophete hec predixerant, non essent credituri: sed illi qui nunquam hec a prophetis audierant: audi quomodo [a 1Kb] per Esaiam prophetico sermone signatur. Quibus non est, inquit, annunciatum de eo, uidebunt: et qui non audierunt intelligent . Quod autem his qui meditabantur legem Dei, a pueritia usque in senectutem non credentibus, ad gentes esset omne mysterium transferendum, idem Esaias hoc modo predicit. 82 Et faciet, inquit, Dominus Deus sabaoth omnibus gentibus, in monte isto, [b 75Kb] bibent letitiam, bibent uinum,  ungentur unguento in monte isto: trade hec omnia gentibus . Hoc enim consilium [c 1Kb] omnipotentis super omnes gentes. Sed dicent fortasse nobis illi, qui se iactant in scientia legis: blasphematis, qui dicitis Dominum corruptioni mortis, et passioni crucis fuisse subiectum. Legite ergo, quod scriptum habetis in Lamentationibus Ieremie, ubi dicit: Spiritus uultus nostri Christus Dominus comprehensus est in corruptionibus nostris, in quo diximus: sub umbra eius uiuemus in gentibus . Audis quomodo propheta Christum Dominum comprehensum esse dicit, et pro nobis, id est pro peccatis nostris corruptioni traditum: in cuius umbra, quoniam populus ille [d 1Kb] Iudeorum permansit incredulus, Gentilem subiectum esse dicit: quia uiuimus non in Isrel, sed  in gentibus.

20. Quod si operosum non uidetur, quam possumus breuiter singula, que in Euangeliis referuntur, qualiter in prophetis predicta sint, designemus, ut hi qui prima fidei elementa suscipiunt, testimonia hec habeant in corde descripta: ne ulla [Al. ut  nulla] eis unquam de his, que credunt, ambiguitas inimica surripiat [Al. subrepat]. Edocemur per Euangelium, quod Iudas unus de amicis et conuiuis Christi tradiderit eum. Audi hoc quomodo prenuncietur in psalmis: Qui manducauit [e 1Kb] , inquit, panes meos, ampliauit aduersum me supplantationem . Et alibi: Amici, inquit, mei et proximi mei aduersum me appropinquauerunt et steterunt . Et iterum: Molliti sunt sermones eius super oleum, et ipsi [f 1Kb] erunt iacula . uis audire, quomodo molliti sunt? uenit, inquit, Iudas ad Iesum, et dixit ei: Aue, Rabbi, et osculatus est eum . Per molle igitur osculi blandimentum, exsecrabile iaculum proditionis infixit. Unde 83 Dominus [g 2Kb] ad eum dixit: Iuda, osculo filium  hominis tradis ? Triginta argenteis audis eum appreciatum esse cupiditate proditoris. Audi et de hoc propheticam uocem. Et dixi, inquit, ad eos: Si bonum est in conspectu uestro, date mercedem meam, [h 1Kb] aut abnuite . Et post hec, Accepi, inquit, triginta argenteos, et misi eos in domum Domini in conflatorium. Nonne hoc est, quod in Euangeliis scribitur. Quia Iudas penitentia ductus reportauit pecuniam, et proiecit eam in templo, et discessit ? Bene autem mercedem suam dixit, uelut imputantis et exprobrantis affectu. Etenim tam multa bona opera apud eos egerat, cecos [i 1Kb] illuminauerat, claudis pedes, paralyticis gressum, mortuis quoque reddiderat uitam. Pro his igitur omnibus bonis, mercedem restituunt ei mortem, triginta argenteorum  estimatione pensatam. Refertur item in Euangeliis, quod uinctus est. Predixit hoc sermo propheticus per Esaiam dicens, ue anime eorum, qui cogitauerunt cogitationem pessimam aduersum semetipsos dicentes: Alligemus iustum, quia inutilis est nobis .

 21. Sed dicit [Al. dicet] aliquis: Nunquid hec de Domino intelligenda sunt? Nunquid Dominus ab hominibus teneri poterat, 84 [a 14Kb] et ad iudicium pertrahi? Et de hoc te idem propheta conuincet. Dicit enim his uerbis: Ipse Dominus in iudicium ueniet, cum senioribus et principibus populi . Iudicatur ergo Dominus secundum prophete testimonium, et non solum iudicatur, sed etiam flagellis ceditur, et palmis in faciem uerberatur, et conspuitur, et omne pro nobis perfert [b 1Kb] opprobrium indignitatis. Et quia hec stupescenda erant omnibus, cum predicarentur ab Apostolis: idcirco etiam ex persona ipsorum propheta exclamat, et dicit: Domine, quis credidit auditui nostro ? Incredibile enim est, ut Deus Dei Filius passus [c 1Kb] ista dicatur, et predicetur: ergo  et predicuntur per prophetas, ne qua credituris dubitatio nasceretur. Ipse ergo ex sua persona Christus Dominus dicit: Dorsum meum dedi ad flagella, et maxillas meas ad palmas, et faciem meam non auerti a confusione sputorum . Scribitur etiam illud inter ceteras eius passiones, quod alligantes eum duxerunt ad Pilatum. Presignauit etiam hoc propheta, ubi dicit: Et alligantes adduxerunt [d 197Kb] eum xenium regi Iarim : nisi si obiiciat aliquis et dicat: sed Pilatus non erat rex. Audi ergo quid in consequentibus refert Euangelium. Audiens, 85 inquit, Pilatus eum esse de Galilea, misit eum ad Herodem, qui erat tunc rex in Isrel. Et bene addit nomen Iarim, quod est [e 1Kb] siluester. Non enim erat  Herodes de domo Isrel, nec de illa uinea Isrelitica, quam eduxerat Dominus de Aegypto, et plantauerat in cornu in loco uberi: sed erat siluester, id est ex silua alienigenarum: et ideo recte siluester est appellatus, quia de Isrelitice uitis nequaquam palmitibus pullulasset. Sed [f 54Kb] ad hoc, quod dicit propheta xenium, conuenienter aptauit. Tunc enim Herodes et Pilatus  ex inimicis in concordiam reuocati sunt: et uelut reconciliationis sue xenium, uinctum sibi inuicem mittebant Iesum. Quid interest, dummodo iehsu [g 1Kb] , ut Saluator, dissidentes reconciliet, et pacem reparet, ac etiam concordiam reddat? Unde etiam de hoc scriptum est in Iob: Dominus reconciliat corda principum terre .

 22. Refertur item, quod cum Pilatus uellet eum dimittere, omnis populus succlamauerit [Al. clamauerit]: Crucifige, crucifige eum. Prenuntiat hoc quoque Ieremias propheta, dicens ex persona Domini ipsius: Facta est, inquit, hereditus mea mihi, sicut leo in silua: dedit super me uocem suam, propterea exosus sum eam: et propterea, inquit, dereliqui domum meam . Et iterum alibi dicit, Supra quem aperuistis os uestrum, et aduersus quem relaxastis linguas uestras ? Cum iudicaretur, scribitur tacuisse. Multe de hoc Scripture testantur. In Psalmis dicitur, Factus sum sicut homo non audiens, et non habens in ore suo increpationes . Et iterum, Ego [h 1Kb] tanquam surdus non audiebam, et sicut  mutus non aperiens os suum . Et iterum alius propheta dicit: Sicut agnus coram tondente se, sic non aperuit os suum: in humilitate iudicium eius sublatum est . Imposita ei scribitur 86 corona spinea. Audi de hoc in Canticis canticorum, super iniquitatem [Al. iniquitates] Ierusalem mirantis de iniuria Filii, Dei [Al. tacetur Dei] Patris uocem dicentis: Exite, et uidete, filie Ierusalem, coronam, qua coronauit eum mater sua . Sed et de spinis ita alius propheta commemorat: Et expectaui, ut faceret uuam, fecit autem spinas: et non iustitiam, sed clamorem . uerumtamen ut mysterii secreta cognoscas, oportebat eum [a 15Kb] qui peccata mundi uenit auferre, etiam terre maledicta purgare, que peccante protoplasto, sententiam  preuaricationis acceperat, dicente Domino: Maledicta terra in operibus tuis, spinas et tribulos producet tibi . Propterea ergo spinis coronatur iehsu, ut prima illa condemnationis sententia solueretur. Ad crucem ducitur, et in ligno totius mundi uita suspenditur. uis et de hoc propheticis testimoniis confirmari? Audi Ieremiam dicentem [b 15Kb] de hoc, uenite et iniiciamus lignum in panem eius, et conteramus eum de terra uiuentium . Et iterum Moses deflens eos dicit: Et erit uita tua suspensa ante oculos tuos, et timebis per diem et noctem, et non credes uite tue . Sed transcurrendum nobis est: iam enim proposite breuitatis modum excedimus, et breuiatum sermonem longa dissertatione [Al. disertione] distendimus: pauca tamen addemus, ne penitus quod  cepimus, preteriisse uideamur.

23. Scribitur iehsu in latere percussus, aquam simul et sanguinem profudisse. Hoc [c 1Kb] quippe mysticum est, ipse enim dixerat, quia flumina de uentre eius procedent aque uiue . Sed produxit et sanguinem, quem petierunt Iudei uenire super se et super filios suos. Produxit ergo aquam, que credentes diluat: produxit et sanguinem, qui condemnet incredulos. Potest tamen etiam intelligi [d 1Kb] illud quod duplicem gratiam baptismi figurauerit. Unam que datur 87 per aque [e 1Kb] baptismum, aliam que per martyrium profusione sanguinis queritur: utrumque  enim baptismum nominatur. Quod et si hoc queris, cur non ex alio membro, sed ex latere potius produxisse dicatur aquam, et sanguinem? uidetur mihi in latere [f 1Kb] per costam mulier indicari. Quia ergo fons peccati et mortis de muliere prima, que fuit primi Adam costa, processit: fons redemptionis ac uite de secundi Adam costa producitur.

24. Scriptum est, quod in passione eius ab hora sexta usque ad horam nonam tenebre facte sunt. Accipe et de hoc prophete testimonium dicentis: Occidet tibi sol meridie . Et iterum Zacarias propheta: In illa, inquit, die non erit lux: frigus [g 9Kb] et pruina erit uno die, et dies illa nota Domino, et neque dies, neque nox, et ad uesperam erit lux . Quid tam euidens a propheta dici poterat [Al.  potuit], ut iam tum hec non tam futura predici, quam narrari preterita uideantur? Et frigus et pruinam [Al. etiam pruinam et frigus] predixit: propterea enim Petrus calefaciebat se ad ignem, quia frigus erat: et patiebatur frigus non solum temporis, sed et fidei. Addit etiam: Et dies illa nota Domino, et neque dies, neque nox . Quid est neque dies neque nox? Nonne aperte de insertis diei tenebris, et reuocata rursum luce disseruit? Non fuit illa dies, neque enim incepit [Al. cepit] ab ortu solis. Neque integra nox fuit: non enim peracto diei cursu, spatia sibi debita uel ab initio suscepit, uel ad ultimum determinata perduxit: sed fugata per impiorum facinus lux reparatur ad uesperam. Post horam enim nonam depulsis tenebris sol redditur mundo. Et iterum [h 1Kb]  alius de hoc ipso testimonium dicit: Et obscurabitur super terram in die lux .

25. Docet Euangelii predicatio, quod etiam milites diuiserunt sibi uestimenta Iesu, et [i 1Kb] super tunicam eius miserunt 88 sortem. Hoc etiam cure fuit Spiritui Sancto prophetarum uocibus protestari, cum Dauid dicit: Diuiserunt sibi uestimenta mea, et super uestem meam miserunt sortem . Sed ne de illa quidem ueste quam dicuntur milites illudentes induisse eum, id est, de ueste coccinea Prophete siluerunt. Audi enim quid dicat Esaias: Quis est hic, qui uenit de Edom, rubor uestimentorum eius ex [i 1Kb] Bosra?  Quare rubicunda sunt uestimenta tua, et indumentum tuum tanquam in torculari calcatum (Esai. ? Unde et ipse respondit: Torcular calcaui solus, filie Sion . Solus est, qui peccatum non fecit, et abstulit peccata [Al. peccatum] mundi. Si enim potuit per unum hominem mors introire, quanto magis per unum hominem, qui et Deus erat, potuit uita restitui?

26. Refertur etiam quod aceto potatus sit, uel uino myrrhato, quod est amarius felle. Audi quid de hoc Propheta predixerit. Et dederunt, inquit, in escam meam fel, et in siti mea potauerunt me aceto . Ad que respondens iam tunc Moses dicebat de populo illo: Ex uineis Sodomorum uitis eorum, et palmes eorum de Gomorris [Al. Gomorra]: uua eorum,  uua fellis, et botrus amaritudinis ipsis . Et iterum exprobrans eos dicit: Populus stultus et non sapiens, hec Domino retribuisti ? Sed et in Canticis [a 1Kb] eadem prenunciantur, ubi etiam hortus, in quo crucifixus est, designatur. Dicit ergo: Intraui in hortum meum, soror mea sponsa, et uindemiaui myrrham meam : ubi euidenter uinum myrrhatum, quo potatus est, declarauit.

27. Et spiritum post hec scribitur reddidisse. Prenunciatum fuerat, et hoc per Prophetam dicentem ex persona Filii ad Patrem: In manus tuas [b 1Kb] commendo spiritum meum . Sepultus perhibetur, et lapis magnus appositus ante ostium monumenti. Accipe etiam de hoc quid propheticus per Ieremiam 89 sermo predixerit: Mortificauerunt,  inquit, in lacum uitam meam, et posuerunt lapidem super me . Euidentissima hec sepulture eius indicia propheticis uocibus designata sunt. Accipe tamen et alia. A conspectu, inquit, iniquitatis ablatus est iustus, et [c 1Kb] in pace est locus eius . Et alibi: Et dabo malignos pro sepultura eius . Et item alius: Recubans dormiuit ut leo, et ut catulus leonis; quis suscitabit eum ?

28. Sed etiam quod in infernum descendit, euidenter pronunciatur in Psalmis, ubi dicit: Et in puluerem mortis deduxisti me . Et iterum:  Que utilitas in sanguine meo, dum descendero in corruptionem ? Et iterum: Descendi [d 1Kb] in limum profundi, et non est substantia . Sed et Ioannes dicit: Tu es qui uenturus es,  an alium expectamus ? Unde et Petrus dicit: Quia Christus mortificatus carne, uiuificatus autem spiritu [e 35Kb] qui in ipso habitat, eis quis in carcere conclusi erant, descendit spiritibus predicare, qui increduli fuere in diebus Ne . In quo etiam, quid operis in infernum [Al. inferno] egerit, declaratur. Sed et ipse Dominus per Prophetam dicit, tanquam de futuro: Quia non derelinques animam meam in inferno, nec dabis sanctum tuum uidere corruptionem . Quod rursum prophetice nichilominus ostendit impletum, cum dicit: Domine, eduxisti animam meam ab inferno, saluasti  me a descendentibus in lacum . Sequitur post hec:

29. TERTIA DIE RESURREXIT A MORTUIS. Resurrectionis [f 1Kb] quippe gloria in Christo clarificauit omne, quod prius infirmum et fragile uidebatur. Si tibi paulo ante non putabatur esse possibile, usque ad mortem uenisse immortalem: aspice nunc, quia qui deuicta 90 morte, resurrexisse dicitur, non potest esse mortalis. Sed bonitatem in hoc intellige creatoris, quia [g 1Kb] ille eousque te sequendo descendit, usquequo tu peccando deiectus es. Nec creatorem omnium Deum impossibilitatis accuses, ut ibi putes opus eius caduco lapsu potuisse concludi, quo ille salutem operaturus peruenire non posset. Inferna et superna  nobis dicuntur, qui certa corporis circumscriptione conclusi, intra regionis prescripte nobis terminos continemur. Deo autem qui ubique est, et nusquam deest, quid [h 1Kb] infernum est, aut quid supernum? ueruntamen in assumptione corporis etiam ista complentur. Resuscitatur caro, que reposita fuerat in sepulcro, ut adimpleretur illud, quod dictum est per Prophetam: Quia non dabis sanctum tuum uidere corruptionem . Rediit ergo uictor a mortuis, inferni spolia secum trahens. Eduxit enim eos, qui tenebantur a morte, sicut et ipse predixerat, ubi ait: Cum exaltatus fuero a terra, omnia ad me [i 1Kb] ipsum  traham . Attestatur autem de hoc Euangelium, cum dicit: Monumenta aperta sunt, et multa corpora dormientium sanctorum resurrexerunt et apparuerunt multis, et ingressi sunt in sanctam ciuitatem : illam sine dubio ingressi sunt ciuitatem, de qua Apostolus dicit: Que autem sursum est Ierusalem, libera est, que est mater omnium nostrum . Sicut et ad Hebreos iterum [a 1Kb] dicit: Decebat enim eum propter quem omnia, per quem omnia, qui multos filios in gloriam adduxerat, auctorem salutis eorum per passionem consummari . Igitur consummatam passionibus carnem humanam, que in mortem ceciderat per protoplasti lapsum, resurrectionis uirtute 91 reparatam, in dextera [b 1Kb] Dei sedens in altissimis collocauit: ut et Apostolus dicit: Qui simul  excitauit nos, simulque sedere fecit in celestibus . Hic enim erat figulus, qui ut Ieremias propheta docet, uas de manu sua collapsum et confractum, rursum eleuauit manibus suis, et reformauit, sicut placuit in conspectu eius . Placuit autem ita, ut corpus quod mortale et corruptibile susceperat, de sepulcri petra leuatum, et immortale atque incorruptibile effectum, iam non in terrenis, sed in celestibus et Patris dextera [c 1Kb] collocarit. Plene sunt his sacramentis Scripture ueteris Testamenti. Nullus super hoc propheta, nullus legislator, aut psalmographus siluit, sed omnis pene sacra de his pagina loquitur: ideo superfluum uidetur immorari nos ad congreganda testimonia. Pauca tamen admodum ponemus, ad ipsos fontes diuinorum uoluminum remittentes eos, qui potare abundantius  cupiunt.

30. Dicit ergo statim in Psalmis: Ego dormiui, et  [d 1Kb] soporatus sum, et exsurrexi, quoniam Dominus suscepit me . Item in alio: Propter miseriam inopum et gemitum pauperum nunc exsurgam, dicit Dominus . Et alibi, sicut iam superius diximus: Domine, eduxisti de inferno animam meam, saluasti me a descendentibus in lacum . Et in alio [e 1Kb] loco: Quoniam conuersus uiuificasti me, et de abysso terre iterum reduxisti me . Euidentissime in octogesimo septimo Psalmo de eo dicitur: Et factus est sicut homo sine adiutorio inter mortuos liber. Non dixit homo, sed sicut homo. Sicut homo enim erat, qui [Al. add. etiam] descenderat in infernum: sed inter 92 mortuos liber erat, quia a morte teneri non poterat. Et ideo in [Al. una] uno natura humane fragilitatis, [f 1Kb] in alio diuine maiestatis  potestas ostenditur. Osee autem propheta etiam de tertia die manifestissime pronunciat hoc modo. Sanabit, inquit, nos post biduum: in die autem tertia resurgemus, et uiuemus in conspectu eius . Hec autem ex persona eorum dicit, qui cum ipso die tertia resurgentes, de morte reuocantur ad uitam. Et ipsi sunt, qui dicunt: Die tertia resurgemus, et uiuemus in conspectu eius . Esaias uero aperte dicit: Qui [g 122Kb] eduxit de terra pastorem magnum ouium . Sed quod et mulieres uisure essent resurrectionem eius, Scribis et Phariseis et populo non credente [Al. credentibus], etiam hoc predixit Esaias his uerbis: Mulieres, que uenitis a spectaculo, uenite: non enim est populus habens intellectum . Sed etiam [Al. et] de illis  [h 1Kb] mulieribus, que post resurrectionem perrexisse ad sepulcrum dicuntur, et quesisse eum, et non inuenisse, sicut de Maria Magdalene, que refertur uenisse  ad monumentum ante lucem, et non inuento eo, flens dixisse ad angelos qui aderant: Quia tulerunt Dominum, et nescio ubi posuerunt eum : etiam de hoc ita predicitur in Canticis Canticorum: In cubili meo quesiui, quem dilexit anima mea: in noctibus quesiui eum, et non inueni . De illis quoque, [Al. que] qui inuenerunt eum, et tenuerunt pedes eius, predicitur in Canticis Canticorum: Tenebo eum, et non dimittam eum, quem dilexit [Al. dilexerit] anima mea . Hec interim pauca de multis: [a 1Kb] breuitati enim studentes, plura coaceruare non possumus.

93 31. ASCENDIT AD [b 1Kb] CAELOS, SEDET AD DEXTERAM PATRIS: INDE uENTURUS EST IUDICARE uIuOS ET MORTUOS. Consequenti breuitate in fine sermonis hec  continentur, in quibus, quod dicitur quidem palam est: sed [c 1Kb] requiritur, quo sensu intelligi debeant que dicuntur; nam ascendisse, et sedere, et uenturum esse, nisi secundum dignitatem diuinitatis intelligas, aliquid per hec humane fragilitatis uidebitur indicari. Consummatis etenim his que in terra gerebantur, [d 1Kb] et animabus de inferni captiuitate reuocatis, ascendere memoratur ad celos, sicut propheta predixerat: Ascendens in altum, captiuam duxit captiuitatem, dedit dona hominibus . Illa scilicet dona, que Petrus in [e 1Kb] Actibus Apostolorum de Sancto Spiritu dicebat: Exaltatus igitur dextera Dei, effudit hoc donum quod uos uidetis et auditis . Donum ergo Spiritus Sancti dedit hominibus, quia captiuitatem, quam prius diabolus  per peccatum deduxerat in infernum, Christus per mortis sue resurrectionem reuocauit ad celos. Ascendit ergo ad celos, non ubi uerbum Deus ante non fuerat , sed ubi uerbum caro factum ante non sederat. Denique quia nouus iste ingressus portarum celi edituis et principibus uidebatur, uidentes naturam carnis secreta celorum penetrantem, dicunt adinuicem, sicut Dauid plenus Spiritu [f 1Kb] Sancto denunciat, dicens: Tollite portas principes uestras, et eleuamini porte eternales, et introibit rex glorie.  Quis est iste rex glorie? Dominus fortis et potens, Dominus potens in prelio . Que uox utique non propter diuinitatis potentiam, sed propter nouitatem carnis ascendentis ad Dei dexteram ferebatur. Dicit et alibi 94 idem Dauid: Ascendit Deus in iubilatione, et Dominus in uoce tube . In uoce etenim tube mos est uictorem redire de prelio. De ipso quoque [g 1Kb] et illud dicitur: Qui edificat in celo ascensionem suam . Et item alibi: Qui ascendit super Cherubim, uolauit super pennas uentorum .

32. Sedere quoque ad dexteram Patris, carnis assumte mysterium est. Neque enim incorporee illi nature conuenienter ista absque assumtione carnis [h 79Kb] aptantur: neque sedis celestis perfectio diuine  nature, sed humane conquiritur. Unde et dicitur de eo: Parata est sedes [i 1Kb] tua, Deus, ex tunc, a seculo tu es . Parata igitur a seculo sedes est, in qua Dominus iehsu sessurus erat: in cuius nomine omne genu flectatur, celestium, terrestrium, et infernorum, et omnis lingua confiteatur ei, quia Dominus iehsu est in gloria Dei Patris . De quo et Dauid ita refert: Dixit Dominus Domino meo, sede a dextris meis, donec ponam inimicos tuos scabellum pedum tuorum . Que tamen dicta Dominus in Euangelio disserens, dicebat ad Phariseos: Si ergo Dauid in spiritu Dominum uocat eum, quomodo Filius eius est ? Per quod ostendit se secundum spiritum Dominum, secundum carnem filium esse Dauid. Unde et ipse Dominus  iterum dicit: ueruntamen dico uobis, Amodo uidebitis filium hominis sedentem ad dexteram uirtutis Dei . Et Petrus Apostolus dicit de Christo, Qui [Al. quod] est in dextera Dei sedens in celis . Sed et Paulus ad Ephesios scribens, Secundum operationem, inquit, potentie uirtutis eius, quam operatus est in Christo, suscitans eum a mortuis, et sedere faciens in dextera sua .

33. Quod autem ueniat iudicaturus uiuos et mortuos, multis quidem diuinarum Scripturarum testimoniis [i 1Kb] edocemur. Sed prius quam propheticis  95 hec eloquiis predicta doceamus, illud necessarie arbitror admonendum, quod ista fidei traditio quotidie nos uult de aduentu iudicis esse sollicitos, ut actus nostros ita preparemus, tanquam reddituri imminenti iudici rationem. Hoc enim erat quod et Propheta dicebat de uiro beato: Quia disponit sermones suos in iudicio . Quod autem dicitur iudicare uiuos et mortuos, non ideo [a 164Kb] dicitur, quod alii uiui, alii mortui ad iudicium ueniant: sed quod animas [b 1Kb] simul iudicabit et corpora, in quibus uiuos animas, mortuos corpora nominauit. Sicut et ipse Dominus loquitur in Euangelio, dicens: Nolite timere eos, qui possunt corpus occidere, anime autem nichil possunt facere: sed timete potius eum, qui potest et animam et corpus perdere in gehennam .

34. Nunc iam paucis, si uidetur, etiam per prophetas hec predicta esse doceamus. Plura autem testimonia cum uolueris, ipse tibi de Scripturarum latitudine congregabis. Dicit ergo Malachias propheta: Ecce [c 1Kb] ueniet Dominus omnipotens, et quis sustinebit diem aduentus eius, aut quis sustinebit aspectum eius? Quia ipse ingreditur sicut ignis conflatorii, et  sicut 96 herba [d 39Kb] lauantium: et sedebit conflans et purgans sicut argentum et sicut aurum . Ut autem euidentius cognoscas, quis sit iste Dominus de quo hec dicuntur, audi quid et Daniel propheta prenunciet [Al. pronuntiat]. uidebam, inquit, in uisu [e 1Kb] noctis, et ecce cum nubibus celi, quasi filius hominis ueniens, et usque ad uetustum dierum peruenit, et in conspectu eius oblatus est: et ipsi datus est principatus et honor et regnum: et omnes [f 12Kb] populi, tribus et lingue ipsi seruient: et potestas eius potestas eterna, que non preteribit, et regnum eius non corrumpetur . Ex his ergo edocemur, non solum de aduentu et de iudicio, sed de potestate eius et regno, quia potestas [g 1Kb] eterna sit, et sine corruptionis fine sit regnum: sicut et in Symbolo dicitur:  Et regni eius non erit finis . Unde ualde alienus a fide est, qui regnum Christi dicit aliquando finiendum. Scire tamen debemus, quod salutarem hunc Christi aduentum [h 1Kb] conatur inimicus ad decipiendos fideles callida fraude simulare, et pro filio hominis, qui expectatur uenturus in maiestate Patris sui, filium perditionis in prodigiis et signis mendacibus preparare, ut pro Christo, mundo huic  introducat Antichristum, de quo et 97 Dominus [a 1Kb] in Euangeliis predixit Iudeis: Quia ego ueni in nomine Patris mei, et non recepistis me: alius ueniet in nomine suo, et ipsum recipietis . Et iterum dicit: Cum uidebitis abominationem desolationis stantem in loco sancto, sicut dicit Daniel propheta, qui legit intelligat . Daniel ergo de aduentu erroris istius plenius et latius in suis uisionibus edocet, ex quibus ualde operosum est, nunc exempla ponere, quia [Al. qui] satis amplis narrationibus dilatatur: et ideo scire de his plenius uolentem [b 1Kb] , ad ipsas magis recensendas remittimus uisiones. Sed et Apostolus dicit de eo: Ne quis uos seducat ullo modo: quoniam nisi discessio uenerit primum, et reuelatus fuerit homo peccati, filius perditionis, qui aduersatur  et extollitur super omne, quod dicitur Deus, aut quod colitur: ita ut in templo Dei sedeat, ostendens se tanquam ipse sit Deus . Et paulo post: Et tunc reuelabitur [c 12Kb] iniquus, quem Dominus iehsu interficiet spiritu oris sui, et euacuabit eum illuminatione aduentus sui, cuius est aduentus secundum opera satane in omni uirtute, signis et prodigiis mendacibus . Et item [Al. iterum] paulo post: Et ideo mittet illis Deus operationem erroris, ut credant mendacio, ut iudicentur omnes qui non crediderunt ueritati . Propterea ergo propheticis et euangelicis, atque Apostolicis uocibus nobis prenunciatur hic error, ne [d 1Kb] qui pro aduentu Christi aduentum credant Antichristi: sed sicut ipse Dominus dicit: Cum dixerint uobis: ecce Christus hic,  aut ecce illic, nolite credere. uenient enim multi pseudochristi, et pseudoprophete, et seducent multos . Sed quomodo demonstrauerit iudicium ueri Christi, uideamus. Sicut fulgur, inquit, de Oriente resplendet usque in [Al. ad] Occidentem, 98 ita erit aduentus filii hominis . Cum ergo aduenerit  uerus Dominus iehsu Christus, sedebit, et iudicium statuet: sicut [e 1Kb] et in Euangeliis dicit: Et segregabit oues ab hedis , id est, iustos segregabit ab iniustis. Sicut Apostolus scribit: Quia omnes nos stare oportet ante tribunal Christi, ut recipiat unusquisque propria [f 15Kb] corporis prout gessit, siue bona siue mala . Iudicabitur autem non solum pro gestis, sed etiam pro cogitatis: secundum quod ipse Apostolus dicit: Inter se inuicem cogitationibus accusantibus, aut etiam defendentibus in die, quo iudicabit Deus occulta hominum . Sed et de his ista sufficiant. Post hec ponitur in ordine fidei.

35. ET IN SPIRITU SANCTO. Ea que in [Al. hoc] superioribus paulo latius de Christo sunt tradita, ad  incarnationis et [Al. uel] passionis eius mysterium pertinent. Que dum media intercedunt persone ipsius [g 1Kb] coaptata, Sancti Spiritus commemorationem paulo longius reddiderunt. Ceterum si solius diuinitatis ratio habeatur, eo modo, quo in principio dicitur, Credo in Deo [h 1Kb] Patre omnipotente: et post hec, In Iesu Christo Filio eius unico Domino nostro: ita iungitur: Et in Spiritu Sancto. Illa uero omnia que de Christo memorantur, ad dispensationem carnis, ut diximus, spectant. Igitur in Sancti Spiritus commemoratione adimpletur mysterium Trinitatis. Sicut enim unus dicitur Pater, et alius non est Pater: et unus dicitur unigenitus Filius, et alius unigenitus [i 162Kb] filius non est: ita et Spiritus Sanctus unus est, et alius non potest esse Spiritus Sanctus.  Ut ergo fiat distinctio personarum, affectionis 99 uocabula secernuntur; quibus ille Pater intelligatur, ex quo omnia, et quia ipse non habeat patrem; iste Filius [Al. Filius uero], tanquam qui ex Patre natus sit; et [Al. tac. et] hic Spiritus Sanctus, tanquam de utroque procedens, et cuncta sanctificans.  Ut autem [a 25Kb] una eademque in Trinitate diuinitas doceatur: sicut dictum est, in Deo Patre credi, adiecta prepositione in: ita et in Christo Filio eius, ita et in Spirito Sancto memoratur. Sed ut manifestius fiat, quod diximus, ex consequentibus approbabitur. Sequitur namque post hunc sermonem:

36. SANCTAM ECCLESIAM. [b 1Kb] REMISSIONEM PECCATORUM. HUIUS CARNIS RESURRECTIONEM. Non dixit [Al. dixi], in sanctam Ecclesiam, nec in remissionem peccatorum, nec in carnis resurrectionem: si enim addidisset in prepositionem, una [c 1Kb] cum superioribus eademque uis fieret. Nunc autem in illis quidem uocabulis, ubi de diuinitate ordinatur fides, in Deo Patre dicitur, et in Iesu Christo Filio eius, et in Spiritu Sancto. In ceteris uero ubi non de diuinitate, sed de  creaturis, et de mysteriis sermo est, in prepositio non additur, ut dicatur, in sancta Ecclesia: sed sanctam Ecclesiam credendam esse, non ut Deum, sed ut Ecclesiam Deo congregatam. Et remissionem peccatorum [d 1Kb] credant esse, non in remissionem peccatorum: et resurrectionem carnis credant, non in resurrectionem carnis. Hac itaque prepositionis syllaba, creator a creaturis secernitur, et diuina separantur, ab humanis. Hic igitur Spiritus Sanctus est, qui in ueteri Testamento Legem et Prophetas, in nouo Euangelia, et Apostolos inspirauit. Unde et 100 Apostolus dicit: Omnis scriptura diuinitus inspirata, utilis est ad docendum . Et ideo, que sunt noui ac ueteris Testamenti uolumina, que secundum maiorum traditionem per ipsum Spiritum  Sanctum inspirata creduntur, et Ecclesiis Christi tradita, competens uidetur hoc in loco euidenti numero, sicut ex Patrum monumentis accepimus, designare.

37. Itaque ueteris Testamenti, omnium primo  Moysi quinque libri sunt traditi, Genesis, Exodus, Leuiticus, [e 1Kb] Numeri, Deuteronomium. Post hec iehsu Naue, Iudicum simul cum Ruth. Quatuor post hec Regnorum libri, quos Hebrei duos numerant: Paralipomenon, qui dierum dicitur liber: et Esdre duo, qui apud illos singuli computantur, et Hester. Prophetarum uero Esaias, Ieremias, Ezechiel, et Daniel: preterea duodecim Prophetarum liber unus. Iob quoque, et Psalmi Dauid singuli sunt libri. [f 1Kb] Salomon uero tres Ecclesiis tradidit, Prouerbia, Ecclesiastes, Cantica Canticorum. In his concluserunt numerum librorum ueteris Testamenti. Noui uero quatuor Euangelia, Matthei, Marci, Luce, et Ioannis. Actus Apostolorum, quos describit [g 1Kb] Lucas. Pauli Apostoli Epistole quatuordecim. Petri Apostoli due.  Iacobi fratris Domini et Apostoli una. Iude una. Ioannis tres. Apocalypsis Ioannis. Hec sunt que Patres intra canonem concluserunt, et ex quibus fidei nostre assertiones constare uoluerunt.

38. Sciendum tamen est, quod et alii libri sunt, qui non [h 1Kb] canonici, sed Ecclesiastici a maioribus appellati sunt, id est, Sapientia, que dicitur Salomomonis, 101 et alia Sapientia, que dicitur filii Syrach, qui liber apud Latinos hoc ipso generali uocabulo Ecclesiasticus appellatur, quo uocabulo non auctor libelli, sed Scripture qualitas cognominata est. Eiusdem [i 1Kb] uero ordinis libellus est Tobie et Iudith, et Machabeorum libri. In nouo uero Testamento libellus, qui dicitur Pastoris siue Hermes: qui appellatur Due uie, uel Iudicium Petri. Que omnia legi  quidem in Ecclesiis uoluerunt, non tamen proferri ad auctoritatem ex his fidei confirmandam. Ceteras uero Scripturas apocryphas nominarunt, quas in Ecclesiis legi noluerunt. Hec nobis a Patribus tradita [i 1Kb] sunt, que  opportunum uisum est hoc  in loco designare, ad instructionem eorum qui prima sibi Ecclesie ac fidei elementa suscipiunt, ut sciant, ex quibus sibi fontibus uerbi Dei haurienda sint pocula.

39. Tenet deinde ratio fidei, SANCTAM ECCLESIAM. Caussam iam superius diximus, cur non [a 1Kb] dixerint etiam hic, in sanctam Ecclesiam. Hi igitur qui supra in uno Deo credere edocti sunt sub mysterio Trinitatis, credere etiam hoc debent, unam esse Ecclesiam sanctam, in qua est una fides et unum baptisma, in qua unus Deus creditur Pater, et unus Dominus iehsu Christus Filius eius, et unus Spiritus Sanctus. Ista est ergo sancta Ecclesia, non habens maculam, aut rugam. Multi enim et alii Ecclesias congregauerunt, ut Marcion [b 1Kb] , et ualentinus, et Ebion et Manicheus,  et Arius, et ceteri omnes heretici. Sed ille Ecclesie non sunt sine macula, uel ruga perfidie: et ideo dicebat de illis Propheta, Odi Ecclesiam malignantium, et cum impiis non sedebo. De hac autem Ecclesia, que fidem 102 Christi integram seruat, audi quid dicat Spiritus Sanctus in Canticis Canticorum: Una est columba mea, una est perfecta [c 9Kb] genetrici sue . Qui ergo hanc fidem in Ecclesia suscipit, non declinet in concilio uanitatis, et cum iniqua gerentibus non intreat. Concilium namque uanitatis est, quod [d 1Kb] agit Marcion, qui negat, Patrem Christi Deum esse creatorem, qui per Filium suum fecerit mundum. Concilium uanitatis est, quod Ebion docet, ita Christo credi debere, ut [e 1Kb] circumcisio carnis, et obseruatio sabbathi, et sacrificiorum solemnitas,  cetereque omnes obseruantie secundum legis literam teneantur. Concilium uanitatis est, quod docet Manicheus, primo quod seipsum paracletum nominauit: tum deinde, quod mundum a malo factum dicit, Deum creatorem negat, Testamentum uetus repudiat: unam bonam, aliam malam naturam sibi inuicem [f 1Kb] aduersantes asserit: ceternas Deo animas hominum secundum Pythagoreos [Al. Pythagoricos] in pecudes et animalia et bestias redire per diuersos nascendi circulos adstruit: resurrectionem  carnis nostre negat: passionem Domini et natiuitatem non in ueritate carnis, sed in phantasiis fuisse confirmat. Concilium uanitatis est, quod Paulus Samosatenus, et [g 1Kb] eius post hunc successor Photinus asseruit, Christum non fuisse ante secula natum ex Patre, sed ex Maria cepisse: et non eum Deum hominem natum, sed ex homine Deum factum existimat. Concilium uanitatis est, quod Arius atque Eunomius docuit, qui Filium Dei non ex ipsa Patris substantia natum, sed ex nichilo creatum [h 1Kb] uolunt: et Filium Dei habere initium, et minorem esse Patre; sed et Spiritum Sanctum non 103 solum minorem esse Filio, sed et mittendarium asserunt. Concilium uanitatis est et quod illi aiunt, qui Filium [i 1Kb] Dei quidem de substantia Patris fatentur,  Sanctum uero Spiritum separant et secernunt: cum utique unam eamdemque uirtutem et diuinitatem Trinitatis ostendat Saluator in Euangelio, cum dicit, Baptizate omnes gentes in nomine Patris et Filii et Spiritus Sancti . Et est aperte impium separari ab homine, quod diuinitus iungitur. Concilium uanitatis est et hoc, quod olim congregauit pertinax et praua contentio, asserens Christum carnem quidem humanam suscepisse, non tamen et animam rationalem: cum utique et carni et anime, et sensui humano [i 1Kb] ac menti una eademque salus a Christo collata sit. Sed et illud concilium uanitatis est, quod Donatus per Africam traditionis Ecclesiam criminando contraxit: et quod Nouatus sollicitauit, lapsis penitentiam denegando: et secundas  nuptias [k 1Kb] , cum forte iniri eas necessitas exegerit, condemnando. Has ergo omnes uelut congregationes malignantium fuge. Sed et eos, si qui illi sunt, qui dicuntur asserere, quod Filius Dei non ita uideat, uel nouerit Patrem, sicut noscitur ipse et uidetur a Patre: uel regnum Christi esse finiendum, aut carnis resurrectionem non [l 1Kb] in integram nature sue substantiam reparandam: futurum Dei iustum erga omnes negare iudicium: diabolum a debita absolui damnatione penarum. Ab his, inquam, omnibus  fidelis declinet auditus. Sanctam uero Ecclesiam tene [a 1Kb] que Deum Patrem omnipotentem, et unicum Filium eius Iesum Christum Dominum nostrum, et Spiritum Sanctum concordi et consona substantie ratione profitetur, Filiumque 104 Dei natum ex uirgine, passum pro salute humana, ac resurrexisse a mortuis in ea carne, in qua mortuus est, credit. Eumdem denique uenturum iudicem omnium sperat in quo et remissio peccatorum, et carnis resurrectio predicatur.

40. uerum de remissione peccatorum sufficere [b 1Kb] debet sola credulitas. Quis enim caussas aut rationem requirat, ubi indulgentia Principis est? Cum terreni Regis liberalitas discussioni non sit obnoxia, ab humana temeritate discutitur diuiua largitio. Solent  enim cum irrisione aduersum nos dicere Pagani, quod ipsi nos decipiamus, qui [c 1Kb] putemus crimina, que opere commissa sunt, uerbis posse purgari. Et aiunt, Numquid potest, qui homicidium fecit, homicida non esse: et adulter non uideri, qui adulterium perpetrauit? Quomodo ergo huiuscemodi criminum reus, sanctus uobis effici subito uidebitur? Sed ad hec, ut dixi, melius fide, quam ratione respondeo. Rex enim est omnium qui [d 1Kb] hoc promisit: terre celique dominus est, qui hec pollicetur. Non uis, ut qui me ex terra hominem fecit, credam quod ex criminoso me faciat innocentem? Et qui me, cum essem cecus, fecit uidere: [e 1Kb] uel cum essem surdus audire: qui mihi claudo gressum reddidit, innocentiam mihi perditam non poterit  recuperare? Et ut ueniamus ad ipsius nature testimonium. Occidere hominem non semper criminosum est, sed malitia, non legibus occidere criminosum est. Non ergo factum me in talibus, quia interdum et recte fit, sed animus male consulens damnat. Si ergo animus in me, qui criminosus est effectus, et in quo fuit origo uitii corrigatur, cur  tibi [f 1Kb] uidear non posse innocens effici, 105 qui prius fueram criminosus? Si enim, ut supra ostendi, constat, quod non in facto, sed in uoluntate sit crimen: sicut mala uoluntas, auctore malo demone, peccato me et morti fecit obnoxium: ita in bonum uoluntas mutata, auctore bono Deo, innocentie me reddidit [Al. reddit] et uite. Similis caussa et in ceteris [g 1Kb] est criminibus. Hoc modo fides nostra non inuenitur naturalibus rationibus aduersari, dum remissio peccatorum, non gestis, que mutari non possunt, sed animo quem de malo in bonum conuerti certum est, deputetur.

41. Sed et [h 1Kb] ultimus sermo iste, qui resurrectionem carnis [i 1Kb] pronunciat, summam totius perfectionis succincta breuitate concludit: quamuis etiam de  hoc non solum a Gentilibus, sed et ab Hereticis fides impugnetur Ecclesie. Nam ualentinus resurrectionem carnis omni modo negat, et [i 1Kb] Manichei, sicut supra ostendimus. Sed isti Esaiam quidem prophetam dicentem, Resurgent mortui et suscitabuntur, qui sunt in sepulcris , audire noluerunt: nec Danielem sapientissimum, protestantem, Quia tunc resurgent, qui sunt in terre puluere: hi quidem in uitam eternam, hi autem in opprobrium et confusionem eternam . [k 1Kb] Tamen uel in Euangeliis, que recipere uidentur, discere debuerunt a Domino et Saluatore nostro, Sadduceos docente, dictum: Quod autem resurgant mortui, non legistis, quo modo dicit Moysi in rubo, Deus Abraham, Deus Isaac, Deus Iacob? Deus autem non est  mortuorum, sed uiuentium . In quo etiam que sit et quanta resurrectionis gloria, in superioribus memorauit, cum dixit: In resurrectione autem mortuorum neque nubent, neque nubentur: sed erunt sicut Angeli 106 Dei . Resurrectionis autem [Al. ergo] uirtus, angelicum hominibus confert statum, ut qui de terra resurrexerint  [Al. resurrexerunt], non iterum in terra, cum pecudibus, sed in celo cum Angelis uiuant: quos tamen ad hoc ratio uite [a 1Kb] purioris admiserit: illos scilicet, qui iam nunc conseruantes anime sue carnem in castis pudicitie actibus, obedientie Sancti Spiritus subiugauerunt, et omni eam uitiorum labe tenuatam, [b 1Kb] atque in spiritualem gloriam sanctificationis uirtute mutatam, Angelorum quoque meruerunt inferre consortiis.

42. Sed infideles [c 1Kb] clamant, et dicunt: Quomodo potest caro, que putrefacta dissoluitur, aut in puluerem uertitur, maris etiam interdum profundo sorbetur, fluctibusque dispergitur, recolligi rursum et reintegrari in unum, et corpus ex ea hominis reparari? Ad quos primam [d 1Kb] interim responsionem sermonibus  Pauli faciamus, dicentis eis: Insipiens tu, quod seminas non uiuificatur, nisi prius moriatur. Et quod seminas, non corpus, quod futurum est seminas, sed nudum granum tritici, aut alicuius ceterorum seminum. Deus autem dat illi corpus prout uult . Quod autem [Al. ergo] in seminibus, que tu in terram iacis, per annos singulos fieri uides, hoc in tua carne, que lege Dei seminatur in terra, futurum esse non credis? Cur queso [e 1Kb] tam angustus et inualidus diuine potentie estimator es, ut dispersum uniuscuiusque carnis puluerem, in suam rationem colligi et reparari posse non [f 1Kb] credas? An non censeas, cum uideas, quod etiam mortale ingenium demersas in profundum terre metallorum  uenas rimatur? Et artificis oculus aurum uidet, in quo imperitus [g 1Kb] terram putat. Hec cur non 107 concedimus ei, qui fecit hominem, quando tantum is, qui ab ipso factus est, assequi potest? Et cum auri esse propriam uenam, et argenti aliam, eris quoque longe disparem [h 1Kb] , ferri ac plumbi diuersam intra speciem terre latere, mortale deprehendat ingenium: diuina uirtus inuenire posse ac discernere non putabitur uniuscuiusque carnis proprium [i 1Kb] censum, etiam si uideatur dispersus?

43. Sed [i 1Kb] ad hec tentemus, animas que deficiunt in fide, naturalibus rationibus adiuuare. Si quis diuersa semina in unum permisceat, et hec indiscreta seminet, uel passim spargat in terram: nonne uniuscuiusque seminis [k 2Kb] granum, quocumque loci  iactum fuerit, competenti tempore secundum nature sue speciem germen [l 1Kb] producet, ut statum sue forme suique corporis reparet? Ita ergo uniuscuiusque carnis substantia, quamuis uarie diuerseque dispersa sit, ratio tamen ipsa, que inest unicuique carni, est immortalis: 108 quia immortalis anime caro est [m 15Kb] ex eo tempore, quo seminatis in terram corporibus primum ueri Dei uoluntati arrisit, collectum terre attractumque substantie sue censum reddit, ac reparat in illam speciem, quam mors aliquando dissoluerat. Et ita fit ut unicuique anime non confusum, aut extraneum corpus, sed suum quod habuerat reparetur, ut consequenter possit pro agonibus presentis uite, cum anima sua caro  uel pudica coronari, uel impudica puniri. Et ideo satis caute [a 2Kb] Ecclesia nostra fidem Symboli docet, que in eo quod a ceteris traditur, Carnis resurrectionem, uno addito pronomine, tradidit, Huius carnis resurrectionem. Huius sine dubio, quam habet is, qui profitetur, signaculo crucis fronti imposito: quo sciat unusquisque fidelium carnem suam, si mundam seruauerit a peccato, futurum esse uas honoris, utile Domino ad omne opus bonum paratum: si uero contaminatam [b 147Kb] in peccatis, futurum esse uas ire ad interitum. 109 Iam uero de ipsa resurrectionis gloria, et de repromissionis magnitudine, si quis plenius scire desiderat, in omnibus pene diuinis uoluminibus inueniet indicari. Ex quibus nos commonitionis tantummodo gratia pauca in presenti loco  memorantes, finem iniuncti a te Opusculi faciemus. Igitur Apostolus Paulus, quod [c 1Kb] resurgat mortalis caro, talibus asserit argumentis, dicens: Quod si resurrectio mortuorum non est, ergo nec Christus resurrexit . Si autem Christus non resurrexit, inanis est predicatio nostra, uacua est et fides nostra . Et paulo post: Nunc autem Christus resurrexit a mortuis, [d 20Kb] initium dormientium: quoniam quidem per hominem mors, et per hominem resurrectio mortuorum. Sicut enim in Adam omnes moriuntur, ita et in Christo omnes uiuificabuntur: unusquisque autem in suo ordine: initium Christus, deinde hi qui sunt Christi in aduentu eius; deinde finis.  Et in [e 75Kb] sequentibus addit et hec: Ecce mysterium uobis dico: Omnes quidem resurgemus, non omnes autem immutabimur . Omnes quidem dormiemus, non omnes autem immutabimur: in momento, in ictu oculi, in nouissima tuba. Canet enim tuba, et mortui resurgent incorrupti, et nos immutabimur. Sed et ad Thessalonicenses nichilominus scribens dicit: Nolo autem uos ignorare fratres de dormientibus, ut non contristemini, sicut et ceteri qui spem non habent. Nam si credimus, quod iehsu mortuus est, et resurrexit: 110 ita et Deus eos qui dormierunt, per Iesum adducet cum illo. Hoc enim uobis dicimus in uerbo Domini, quia nos qui uiuimus, qui reliqui [Al. relicti] sumus in aduentu Domini, non preueniemus eos, qui dormierunt: [f 1Kb] quia  ipse Dominus in iussu, et in uoce Archangeli, et tuba Dei descendet de celo, et mortui qui in Christo sunt, resurgent primi. Deinde nos, qui uiuimus, qui reliqui [Al. relicti] sumus, simul cum illis rapiemur in nubibus obuiam Christo in era; et ita semper cum Domino erimus .

44. uerum ne existimes hec Pauli solius, [g 1Kb] quasi nouella predicatione signari: audi etiam quid Ezechiel propheta olim per Spiritum Sanctum prelocutus sit. Ecce, inquit, ego aperiam sepulcra uestra, et educam uos de sepulcris uestris [Ezech. 42.]. Iob quoque mysticis redundans [h 59Kb] eloquiis, audi quam euidenter resurrectionem mortuorum predicet. Est.  inquit, arbori spes: si enim abscissa fuerit, iterum pullulabit, et uirgultum eius nunquam deficiet. Quod si senuerit in terra radix eius, et in puluere emortuus fuerit truncus eius, ab odore aque reflorebit, et faciet fruticem sicut nouella. uir uero si mortuus fuerit, abiit, et mortalis si ceciderit, ultra [a 296Kb] non erit ? Non tibi uidetur in uerbis his, cum quodam pudore arguere homines, et dicere: Itane stultum est hominum genus, ut cum uideant exscisse arboris truncum rursum pullulare de terra, et lignum emortuum iterum uitam recipere, [b 2Kb] ipsis ne lignis quidem aliquid simile de semetipsis, 111 nec arboribus opinentur? Ut autem scias, quod ueluti interrogantis modo legendum sit quod dixit: Mortalis autem cum ceciderit, non resurget? de consequentibus [c 1Kb] probationem  accipe. Subiungit namque statim: Si enim [Al. autem] mortuus fuerit homo, uiuet. Et paulo post dicit: Exspectabo usquequo iterum fiam. Et iterum idem dicit: Qui resuscitaturus est [d 1Kb] super terram pellem meam, que hec nunc haurit.

45. Hec quidem ad probationem dicta sunt professionis nostre, qua confitemur in Symbolo huius carnis resurrectionem. Quod enim adiunctum est, huius, uide quam consonum sit omnibus his, que de [e 1Kb] diuinis uoluminibus memorauimus. Quid enim  aliud indicatur in dictis Iob, que superius exposuimus, cum dicit: Quia resuscitabit pellem meam, que hec nunc haurit, id est, que ista tormenta perpetitur: nonne aperte dicit huius carnis resurrectionem futuram, huius, inquam, que tribulationum et tentationum cruciamenta nunc sustinet? Sed et Apostolus cum dicit: Oportet enim corruptibile hoc induere incorruptionem, et mortale hoc induere immortalitatem : nunquid non corpus suum, quodammodo contingentis et digito palpantis est uox? Hoc ergo quod nunc corruptibile corpus est, resurrectionis gratia incorruptibile erit: et hoc quod nunc mortale est, immortalitatis uirtutibus induetur. Ut sicut Christus resurgens a mortuis, [f 1Kb] ultra iam non moritur, mors ei ultra non dominabitur : ita et qui in Christo resurgent, nec corruptionem sentient ultra, nec 112 mortem: non natura carnis abiecta, sed conditione eius et qualitate mutata. Erit ergo corpus quod resurget a mortuis incorruptibile et immortale, non solum iustorum, sed etiam peccatorum. Iustorum quidem, ut semper possint permanere cum Christo. Peccatorum uero, ut absque interitione sua [g 1Kb] debitas luant penas.

46. Quod autem iusti semper cum Domino [h 1Kb] nostro Christo permaneant, iam et in superioribus edocuimus,  ubi ostendimus, quia Apostolus dicit: Deinde nos qui uiuimus, qui reliqui sumus, simul cum illis rapiemur in nubibus obuiam Christo in era, et ita semper cum Domino erimus . Nec mireris [a 1Kb] , si caro sanctorum in tantam gloriam ex resurrectione mutabitur, ut in occursum Dei suspensa nubibus, et in ere uecta rapiatur, cum ipse Apostolus, exponens quantum conferat Deus his, qui diligunt eum, dicat: Quia [b 1Kb] transmutabit corpus humilitatis nostre conforme fieri corpori claritatis sue . Nihil ergo absurdum est, si sanctorum corpora dicantur nubibus in era sustolli, cum ad formam corporis Christi, quod in dextera Dei sedet, dicantur reformanda. Sed et hoc sanctus Apostolus, uel de se, uel de ceteris sui loci uel meriti  addit, et dicit. Quia consuscitabit [c 1Kb] nos cum Christo, simulque faciet sedere in celestibus . Unde cum hec et eorum similia quamplurima sancti Dei in repromissionibus habeant in resurrectione iustorum, non erit iam difficile credere etiam illa, que prophete predixerant, Quod iusti scilicet fulgebunt sicut sol, et sicut splendor 113 firmamenti in regno Dei . Cui enim difficile uidebitur, eos fulgorem solis habituros, ac siderum, ac firmamenti huius splendore decorandos, quibus uel uita, et [Al. uel] conuersatio Angelorum Dei paratur in celis, uel conformandi dicuntur ad gloriam corporis Christi, ad quam gloriam [d 1Kb] Saluatoris ore promissam, respiciens sanctus Apostolus dicit: Quia seminatur corpus animale, resurget [Al. surget] corpus  spirituale. Si enim uerum est, sicut certe uerum est, quod iustos quosque et sanctos, Angelorum consortiis sociabit diuina dignatio, certum est, quod et corpora eorum in spiritualis corporis gloriam uertet [Al. uertat].

47. Nec hoc tibi contra naturalem corporis rationem uideatur esse promissum. Si enim credimus secundum ea, que scripta sunt, quod accipiens Deus limum terre, plasmauit hominem: et hec fuit [Al. est] natura corporis nostri, ut uoluntate Dei terra uerteretur in carnem: [e 1Kb] cur tibi aut absurdum, aut contrarium uidetur, si iisdem rationibus quibus terra profecisse dicitur in corpus animale, rursum  corpus animale in corpus proficere spirituale credatur? Hec quidem atque his similia multa inuenies in Scripturis diuinis de resurrectione iustorum. Dabitur autem etiam peccatoribus, ut supra diximus, incorruptionis et immortalitatis ex resurrectione conditio, ut sicut iustis [f 1Kb] Deus ministrat ad perpetuitatem glorie: ita peccatoribus ad prolixitatem confusionis ministret et pene. Sic enim propheticum definiuit eloquium, cuius et paulo ante meminimus, ubi dicit: Et multi resurgent de terre puluere, hi quidem in uitam eternam, hi autem in confusionem et opprobrium eternum .

114 48. Si ergo intelleximus, qua ueneratione Deus omnipotens Pater dicatur, quoue sacramento Dominus noster iehsu Christus unicus eius Filius  habeatur, et qua perfectione sanctus eius Spiritus nominetur, utque sancta Trinitas unum sit per substantiam, sed affectu personisque discreta: quid etiam partus uirginis, quid uerbi in carne natiuitas, quid sacramentum crucis, que utilitas diuini ad inferna descensus, [g 1Kb] quid resurrectionis gloria, et animarum de infernis reuocata captiuitas, quid etiam ascensus eius ad celum et uenturi iudicis exspectatio: sed et sancte Ecclesie aduersus congregationes uanitatis qualis haberi debeat agnitio, qui sacrorum uoluminum numerus, queue hereticorum uitanda conuenticula: et [h 1Kb] quod in peccatorum remissione diuine libertati nequaquam ratio naturalis obsistat: et ut carnis nostre resurrectionem, non solum diuine uoces, sed et ipsius Domini et Saluatoris  nostri exemplum et consequentia naturalis rationis assignet. Si inquam [i 1Kb] hec secundum traditionis supra exposite regulam consequenter aduertimus, deprecamur ut nobis et omnibus, qui hec audiunt, concedat Dominus, fide quam suscepimus custodita, cursu consummato, exspectare iustitie repositam coronam, et inueniri inter eos qui resurgunt [i 1Kb] in uitam eternam: liberari uero a confusione et opprobrio eterno, per Christum Dominum nostrum, per quem est Deo Patri omnipotenti cum Spiritu Sancto gloria et imperium, in secula seculorum. Amen.





HISTORIA MONACHORUM SEU LIBER DE uITIS PATRUM AUCTORE RUFINO AQUILEIENSI PRESBYTERO. 



Prologus.

115-116 Benedictus [a 2Kb] , Deus, qui uult omnes saluos fieri, et ad agnitionem ueritatis uenire : qui etiam nostrum iter direxit ad Aegyptum, et ostendit nobis mirabilia magna ad posteritatis memoriam profutura: b 1Kb] ex quibus non solum nobis caussa salutis oriretur, uerum ex historia exemplum salutis, atque doctrina pietatis aptissima conderetur, que uirtutis iter agere uolentibus, gestorum precedentium fide amplissimum tramitem pandat.

Quamuis ad tantarum rerum narrationem minus idonei simus, nec dignum uideatur, ingentium rerum exiguos ac paruos fieri auctores, precelsasque uirtutes humili narrare sermone: tamen quoniam fratrum caritas, eorum [c 2Kb] qui in monte sancto Oliueti commanent, hoc a nobis 117-118 frequenter exposcit, ut Aegyptiorum monachorum uitam, uirtutesque animi, et cultum pietatis, atque abstinentie robur, quod in eis coram uidimus, explicemus: precibus ipsorum qui hoc imperant, iuuandum me credens, aggrediar, non tam ex stylo laudem requirens, quam ex narratione rerum edificationem futuram legentibus sperans, dum gestorum unusquisque inflammatus exemplis, horrescere quidem seculi illecebras, sectari uero quietem, et ad pietatis exercitia inuitatur.

uidi ergo, et uere uidi thesaurum Christi in humanis absconditum uasculis, quemque thesaurum repertum  nolui tamquam inuidus occultare, sed quasi pro multis inuentum proferre in medium, et facere communem: certus quod quanto plures ex eo fuerint ditati, tanto mihi amplius acquiretur. Ego enim locupletior fiam, cum aliorum salus ministerii mei fuerit quesita mercimonio.

In principio ergo narrationis nostre adesse nobis precamur gratiam Domini nostri Iesu Christi; cuius uirtute omnia hec pietatis exercitia apud Aegypti monachos habentur. uidimus enim apud eos multos patres celestem uitam in terra positos agentes, et nouos quosdam prophetas tam uirtutibus animi, quam uaticinandi officio suscitatos, quibus ad testimonium meritorum, nec signorum quidem ac prodigiorum deerat efficacia: et merito. Cur enim hi, qui nichil terrenum, nichil carnale cupiunt, non accipiant celestium potestatem? Nonnullos namque eorum ita ab omni malitie cogitatione ac suspicione uidimus defecatos, ut nec si aliquid mali adhuc gereretur in seculo, meminissent. Tanta in eis inerat tranquillitas animi, tantusque inoleuerat eis bonitatis affectus, ut merito de eis dictum sit: Pax multa diligentibus nomen tuum, Domine .

[a 1Kb] Commanent autem per eremum dispersi et separati cellulis, sed caritate connexi. Ob hoc autem dirimuntur habitaculis, ut silentii quiete et intentione mentis diuina sectantes, nec uox aliqua, nec occursus ullus, aut sermo aliquis otiosus obturbet. Intentis ergo suo quisque loco animis, uelut boni patris Christi exspectant aduentum: aut tamquam miles paratus in castris imperatoris presentiam, uel ut fideles serui aduentantem dominum sustinent, libertatem sibi pariter et munera largiturum. Omnes ergo hi nullam cibi aut indumenti, aut illius horum sollicitudinem gerunt. Sciunt enim, quia, sicut scriptum est, hec omnia Gentes cogitant . Ipsi uero iustitiam et regnum Dei requirunt: et hec omnia secundum promissionem Saluatoris apponuntur eis.

Denique plurimi eorum, si in aliquo forte necessariis ad usus corporis eguerint, non ad humana perfugia, sed ad Deum uersi, et ab ipso tamquam a patre poscentes, que poposcerint illico consequuntur. Tanta namque in eis fides est, que etiam montibus, ut transferantur, ualeat imperare. Unde et nonnulli eorum, irruptiones fluuii in perniciem uicinarum regionum concitatas, orationibus represserunt  Et pede 119-120 incedentes aluei eius profunda digressi sunt, immanesque eius bestias peremerunt, et plurima atque innumera signa, que ab Apostolis et Prophetis antiquitus gesta fuerant, consummauerunt, ut dubitari non debeat, b 1Kb] ipsorum meritis adhuc stare mundum.

Sed illud ualde mirum est, cum * 1Kb] semper [c 12Kb] optima queque rara sint et difficilia, in illis tamen utrumque pariter conuenisse, ut et numero immensi sint, et uirtutibus incomparabiles. Sunt enim alii in suburbanis locis, alii per rura, plures autem et egregii per eremum dispersi, et uelut quidam celestis exercitus in procinctu positus, atque in tabernaculis degens, ad obedientiam preceptorum regi semper intentus, armis orationum pugnans, et scuto fidei ab inimico insidiante protectus, regnum sibi celeste conquirit. Sunt ergo ornati moribus, quieti, lenes, tranquilli, et caritatis uinculo uelut quadam germanitate constricti. Ad emulationem uero uirtutum certamen ingens exercent et agones. Studet enim unusquisque clementior altero, benignior, humilior ac patientior inueniri. Si quis autem sapientior ceteris fuerit, hic ita communis erga omnes et mediocris existit, ut secundum mandatum Domini omnium minimus, et omnium seruus esse uideatur.

Quia ergo Dei munere donatum mihi est, ut uiderem eos, et interessem conuersationi eorum, de singulis iam nunc, que ad memoriam Dominus reduxerit, enarrare tentabo; ut hi, qui non uiderunt eos in corpore, opera eorum discentes, uitamque perfectam lectionis indicio colligentes, ad imitationem sancti operis inuitentur, et perfecte sapientie palmam uel patientie requirant.



HISTORIA MONACHORUM.



CAPUT PRIMUM. DE SANCTO [a 45Kb] IOANNE.


Primum igitur tamquam uere fundamentum nostri Operis ad exemplum bonorum omnium sumamus Ioannem, qui uere etiam solus satis superque sufficiat religiosas et Deo deuotas mentes ad uirtutum culmen erigere, et ad perfectionis fastigia concitare.

Hunc enim uidimus  in Thebaidis partibus in eremo, que adiacet ciuitati Lyco, in rupe quadam montis ardui commanentem. Ascensus ad eum difficilis, aditus monasterii eius obstructus et clausus, ita ut a quadragesimo etatis sue anno usque ad nonagesimum, quem tunc gerebat, cum eum uidimus, monasterium eius nullus intrauerit. Aduenientibus uero per fenestram se uidendum prebebat,  et inde eis, uel uerbum Dei ad edificationem, uel, si qua fuisset consolatio, responsa reddebat. Mulierum tamen illuc nulla, nec ad conspectum quidem eius accessit, sed et uiri raro, et certis quibusque temporibus. Cellam sane hospitalem extrinsecus fieri permisit, in qua aduentantes e longinquis regionibus paululum requiescerent, ipse uero intrinsecus solus, soli Deo uacans [Ant. uocans], non diebus, non noctibus a colloquiis Dei et oratione cessabat: diuinum illud, et quod super omnem mentem est, tota mentis puritate consectans. Quanto enim se ab humanis curis et colloquiis sequestrabat, tanto illi uicinior et propinquior Deus erat. In tanta denique 121 mentis sinceritate profecerat, ut non solum eorum que presentia  erant, scientiam consequeretur a Domino, uerum et eorum que futura erant prescientiam mereretur. Euidenter namque ei Dominus prophetie gratiam contulit: ita ut non tantum ciuibus et prouincialibus suis, si forte percontarentur, futura prediceret, sed et Imperatori Theodosio, uel quos belli exitus habiturus esset, uel quibus modis uictoriam caperet de tyrannis, sed et quot irruptiones passurus esset gentium barbararum, sepe predixit.

 Quodam etiam tempore , cum gens Aethiopum Romanum militem circa Cyrenem [Syenem Pall.]  incursaret, et strages plurimas nostrorum dedisset, predamque duxisset, uenienti ad se Romano duci, et metuenti confligere cum eis, quod exiguus ei erat militum numerus, et hostis contra se innumera multitudo, Ioannes statutum designans diem: Perge, inquit, securus, die enim qua dixi, et hostem prostrabis, et spolia capies, predamque reuocabis. Quod cum fuisset impletum, etiam apud Augustum, quia carus ei acceptusque futurus esset, predixit. Sed hec apud illum prophetie gratia ita habebatur, ut magis hoc illorum qui percontabantur, quam suis meritis adscriberet. Dicebat  enim non pro se hec, sed pro illis qui audiunt, a Domino prenuntiari.

Aliud quoque ualde mirum  per eum Dominus ostendit. [b 2Kb] Tribunus quidam ad agendum militem pergens, uenit ad eum, et obsecrare eum cepit, ut permitteret coniugem suam uenire ad se, multa namque eam dicebat pertulisse pericula ob hoc tantum, ut faciem eius uideret. Tunc ille negat sibi umquam moris fuisse uidendi mulieres, et precipue, ex quo in illius rupis se monasterio conclusisset. Tribunus persistit obsecrando, et confirmare cepit, quod nisi uideret eum, esset sine dubio ex multa tristitia peritura. Cumque iterum ac sepius eadem precaretur, et caussam 122 mortis eum sue coniugis confirmaret futurum, atque inde interitum,  unde salutem sperauerat, accepturam: tam fidem quam importunitatem eius aspiciens senior: uade, inquit, uidebit me coniux tua hac nocte; non tamen ueniet huc, sed in domo sua, atque in lecto suo manebit. Post hec uerba ascendit uir, ambiguitatem responsi in pectore suo uersans. Cumque hec etiam coniugi nuntiasset, simili nichilominus etiam mulier sermonis incerto fatigabatur. Sed ubi somni tempus aduenit, adest homo Dei per uisum, et assistens mulieri:  Fides, inquit, tua magna est, o mulier, et ideo ueni desiderio tuo satisfacere: te tamen moneo, non ut faciem corporalem seruorum Dei desideres, sed ut gesta et actus per spiritum contempleris. Spiritus enim est qui uiuificat, nam caro non prodest quidquam . Ego autem non quasi iustus, aut propheta, ut putas, sed pro fide uestra intercessi pro uobis apud Dominum, et concessit tibi omnium morborum  sanitatem. Eris ergo ex hoc sana et tu, et uir tuus, et benedicetur omnis domus uestra. Sed et uos memores estote beneficii a Deo uobis collati, et timete Dominum semper, nec amplius quam stipendiis uestris debetur, aliquid requiratis. Sufficiat ergo tibi hoc, quod uidisti me in somnis, et amplius non requiras. Euigilans  autem mulier, indicauit uiro suo que uidit, queque audierit, sed et habitum uiri et uultum, atque omnia signa eius exposuit. Super quo miratus uir eius, regressus ad hominem Dei, gratias refert Deo; et accepta ab eo benedictione, perrexit in pace.

Alio quoque tempore  prepositus quidam militum uenit ad eum, cuius uxor grauida, ab eo relicta est in domo sua. At illa ipsa die qua ille ad beatum Ioannem uenerat, partum edens, periclitabatur. Tunc sanctus homo Dei: Si scires, inquit, donum Dei, quia tibi hodie natus est filius, ageres Domino gratias. Sed scito matrem pueri periclitatam; aderit tamen Dominus, et inuenies eam sanam: festina ergo, et redi, et inuenies 123 puerum septem dierum, et uocabis nomen eius Ioannem: hic nutriatur  in domo tua absque ulla contaminatione Gentili septem annis; quibus peractis, trade eum monachis erudiendum sanctis et celestibus disciplinis.

Multis preterea ad se uenientibus , siue prouincialibus, siue peregrinis, cum res poposcisset, occulta cordis eorum indicabat, et si quid forte peccati ab eis in occulto fuisset admissum, secretius corripiens arguebat, et ad emendationem ac penitentiam prouocabat. Nili quoque fluminis siue abundantiam aquarum, siue penuriam futuram esse predicebat [Al. predicabat]. Sed et si forte ex offensa hominum plaga aliqua et correptio a Deo immineret, similiter premonebat, et si quid causse esset, pro qua introduceretur castigatio, designabat. Sanitates quoque et curas  corporum, ita deposcentibus conferebat, ut omnem ex hoc iactantiam fugeret. Non enim permittebat ad se incommodantes [Forte leg. incommodatos] deferri, sed benedicens oleum dabat, ex quo peruncti, sani fierent a quacumque infirmitate tenerentur.

Senatoris cuiusdam  aliquando uxor excecata est: hec deprecabatur uirum suum,  ut eam perduceret ad hominem Dei. Cui cum responderet uir suus, non ei esse moris uidendi mulieres, rogat ut indicaret ei tantummodo imbecillitatis sue caussam, et deprecaretur ut orationem faceret pro se. Cumque legationem pertulisset ad eum uir eius, orans et benedicens oleum, mittit ad eam. Ex quo per triduum contingens oculos suos, uisum recepit, et Deo gratias egit. Sed multa sunt eius gesta que enarrare longum est. Unde omissis his interim que auditu comperimus, ad ea que oculis nostris inspeximus, ueniamus.

[1 1Kb] Septem fuimus simul comitantes , qui ad eum uenimus: cumque salutassemus eum, omnique nos letitia suscepisset, unumquemque nostrum gratifice alloquitur, et rogatus est a nobis,  ut orationem simul et benedictionem daret . Interrogabat ergo, si quis in nobis esset clericus? Et ut omnes negauimus, respiciens ad singulos, intellexit esse inter nos quemdam, qui huius erat ordinis [2 1Kb] , sed latere 124 cupiebat; erat enim diaconus: et hoc preter unum solum qui ei fidus erat, etiam ipsi itineris comites ignorabant. uisurus enim tales ac tantos uiros humilitatis gratia celare uoluit gradus sui honorem, ut inferior inueniretur in ordine his, quibus se inferiorem esse meritis iudicabat. Sanctus ergo Ioannes ut eum uidit, et quidem cum esset adolescentior ceteris, digito ostendens eum: Hic, inquit, diaconus est. Et cum adhuc  negare tentaret, apprehendens eum manu sua osculatur, et dixit: Noli, fili, negare gratiam Dei, ne incurras pro bono malum, pro humilitate mendacium. Cauendum namque est omnimodis mendacium, siue pro malo, siue etiam pro bono proferri uideatur; quia omne mendacium non est a Deo, sed sicut Saluator dicit, a malo est . At ille his auditis acquieuit, blandamque eius correptionem equanimiter tulit: et cum orationem Domino obtulissemus, post finem unus ex fratribus nostris [a 31Kb] tertiano typo grauissime uexabatur, et rogabat hominem Dei, ut ab eo curaretur; qui ait ad eum: Rem tibi necessariam cupis abiicere; ut enim corpora nitro uel aliis huiusmodi lenimentis abluuntur a sordibus: ita anime languoribus, aliisque huiusmodi castigationibus  purificantur. Et posteaquam de his nobis multa per doctrinam mysticam disseruit, benedicens tamen oleum dedit ei, quo perunctus eger omnem continuo abundantiam fellis euomuit, et sanissimus redditus, pedibus suis ad diuersorium rediit. Post hec iubet officia erga nos humanitatis atque hospitalitatis expleri, et corporis curam geri:  et ipse uero sui negligens, nostri sollicitus erat. Iam enim continuo usu et iugi consuetudine recipere cibum nisi in uespera poterat, et hunc exiguum: erat enim attenuatus, et aridi corporis, pre abstinentia: capilli eius et barba quasi ex languore nimio rara et tenuis, utpote quam nullus sufficiens cibus enutriret, nec letior aliquis humor infunderet. Obseruabat enim etiam tunc, cum iam nonagenariam, ut supra diximus, ageret etatem, ut nullum per ignem paratum sumeret cibum. Igitur post hospitalitatis officia, regressus adsedere nos iubet, et tunc demum unde uel cur aduenerimus, inquirit, cum iam nos letos, et omni cum gaudio 125 tamquam natos proprios suscepisset: cumque respondissemus quod de Ierosolymis ad eum utilitatis et profectus anime nostre  caussa uenerimus, ut ea que olim ad auditum nostrum fama pertulerat, ipsi nunc oculis cerneremus , tunc beatus Ioannes uultu placidissimo, et quasi subridens, ex abundantia letitie hoc modo respondit ad nos: Miror, inquit, admodum, dulcissimi filii, laborem uos tanti itineris suscepisse, cum nichil ad hec dignum in nobis uidere possitis: homines enim sumus humiles et exigui, nichil habentes in nobis quod uel expeti debeat uel mirari. Et tamen etiamsi esset aliquid in nobis secundum opinionem uestram, numquid tale, quale legitis in prophetis Dei et Apostolis? Qui utique ob hoc in omnibus Dei Ecclesiis recitantur, ut exempla uite hominibus, non de longinquis  et peregrinis locis querantur, sed domi unusquisque et apud se habeat quod debeat imitari. Unde plurimum miror intentionem uestri laboris ac studii, quod profectus anime uestre caussa tantas superare regiones, tantosque labores adire uoluistis, cum nos eousque pigritia desidiaque constringat, ut nec cellulas nostras progredi audeamus. uerumtamen quoniam putatis esse in nobis aliquid, ex quo proficere debeatis, hoc primum uobis indicandum est, ut hoc ipsum quod uenistis ad nos, et tantum laborem uidendi nos, suscepistis, ne iactantie alicuius habeat prospectum, ut non tam proficere ad animi uirtutem, quam preferre se et iactare unusquisque uestrum uelit, pro eo quod uiderit eos, qui apud alios ex auditu solo cogniti uideantur.

 [1 1Kb] Graue est iactantie uitium, et periculosum nimis, et quod de ipso etiam perfectionis fastigio deiiciat animas; et ideo hoc uos primo omnium cauere uolo. Est autem species mali huius duplex quedam. Nonnullis enim accidit in ipsis statim initiis conuersionis sue, cum parum aliquid uel abstinentie impenderint, uel pecunie in pauperes pie erogauerint; et cum de ea ita sentire debeant, quasi quod impediret  abiecerint, ita agunt et ita sentiunt, quasi eminentiores sint illis, quibus aliquid largiti sunt. Alia uero 126 est iactantie species, cum quis ad summam uirtutem perueniens, non totum Deo, sed suis laboribus ac studiis deputat: et dum ab hominibus gloriam querit, perdit eam que a Deo est. Propter quod, filioli, omni genere fugiamus iactantie uitium, ne forte incurramus lapsum, quem diabolus incurrit.

Tunc preterea cordi nostro et cogitationibus precipua adhibenda est diligentia. Obseruandum namque est, ne qua cupiditas, ne qua uoluntas praua, ne quod desiderium uanum, et quod non est secundum Deum, radices in corde nostro defigat. Ex huiusmodi enim radicibus continuo pullulant uane et inutiles cogitationes, et in tantum moleste sunt, ut nec orantibus  nobis cessent, nec in conspectu Dei consistentibus nobis, et preces pro salute nostra offerentibus, erubescant; sed rapiant a nobis captiuam mentem, et cum corpore stare uideamur in oratione, sensu et cogitatione euagamur et abducimur per diuersa. Si quis ergo est, qui se putat renuntiasse mundo et operibus diaboli, non sufficit in ore renuntiasse, ut possessiones et predia, ceteraque seculi negotia dereliquerit, nisi etiam propriis uitiis renuntiauerit, et inutiles ac uanas abiecerit uoluptates. Hec enim sunt de quibus Apostolus dicit: Desideria uana et nociua, que mergunt hominem in interitum . Hoc est ergo renuntiasse diabolo et operibus eius. Diabolus enim per alicuius uitii occasionem, et praue uoluntatis aditum irrepit in cor nostrum [a 1Kb] , quia uitia  ex parte ipsius sunt, sicut uirtutes ex Deo sunt. Si ergo sunt uitia in corde nostro, cum uenerit princeps eorum diabolus, quasi proprio auctori dant locum, et introducunt eum uelut ad possessionem suam. Et inde est quod numquam huiusmodi corda pacem habere possunt, numquam quietem; sed semper conturbantur, semper tenentur, et nunc uana letitia, nunc inutili tristitia deprimuntur: habent enim intra se habitatorem pessimum, cui intreundi ad se locum per passiones suas et uitia fecerunt. Econtra uero mens, que uere renuntiauit mundo, hoc est, que abscidit et amputauit a se omne uitium, et nullum intreundi ad se diabolo aditum dereliquit: que iracundiam cohibet, furorem reprimit, mendacium fugat, exsecratur inuidiam, et non solum 127 non  detrahere, sed nec male quidem sentire aut suspicari se de proximo suo patitur, que fratris gaudia sua ducit, et tristitiam eius, suam tristitiam deputat. Que ergo hec et horum similia obseruat mens, Spiritui Sancto aperit in se locum, qui cum ingressus fuerit, et illuminauerit eam, semper ibi iam gaudia, semper letitia, semper caritas, patientia, longanimitas, bonitas , et omnes qui sunt fructus Spiritus, oriuntur. Et hoc erat quod dicebat Dominus in Euangelio:  Non potest arbor bona malos fructus facere, neque arbor mala fructus bonos facere . Ex fructibus enim arbor cognoscitur.

Sunt autem nonnulli, qui uidentur seculo renuntiasse, et curam non habent ad munditiam cordis, neque ut uitia et passiones resecent ex anima sua, moresque componant: sed hoc tantum student ut uideant aliquem sanctorum Patrum, et audiant ab eis aliqua uerba, que narrantes aliis glorientur se ab illo uel illo didicisse, et sicubi forte uel audiendo uel discendo parum aliquid scientie conquisierint, continuo doctores fieri uolunt, et docere non ea que egerint, sed ea que audierint et uiderint, et despiciunt ceteros. Affectant ipsi ad sacerdotium, atque immergere se conantur ad clerum, nescientes quia  minoris condemnationis est, si quis ipse uirtutibus polleat, alios tamen docere non audeat, quam si quis ipse passionibus et uitiis prematur, et alios de uirtutibus doceat. Sic ergo, filioli mei, neque fugiendum omnimodis dicimus clericatum uel sacerdotium, neque rursus omnimodis expetendum, sed danda opera est, ut uitia quidem a nobis depellantur, et uirtutes anime conquirantur. Dei autem iudicio relinquendum est, quem uelit, et si uelit assumere sibi ad ministerium uel sacerdotium. Non enim qui seipsum ingesserit, sed quem Dominus assumserit, ille probatus est .

Monachi autem illud opus est precipuum, ut orationem puram offerat Deo, nichil habens in conscientia reprehensibile, sicut et Dominus dicit in Euangelio:  Cum steteritis ad orationem, remittite fratribus uestris, si quid habetis contra eos, ex cordibus uestris: nisi enim remiseritis fratribus uestris, nec uobis remittet Pater uester, qui in celis est . Si ergo mundo  corde astiterimus ante Deum, 128 et liberi ab omnibus his uitiis et passionibus que supra memorauimus; poterimus, inquantum possibile est, etiam Deum uidere, et orantes, oculum cordis nostri in ipsum dirigere, et uidere inuisibilem mente, non corpore: intellectu scientie, non carnis aspectu. Nemo enim se putet posse ipsam  diuinam substantiam contueri, ita ut speciem sibi aliquam aut imaginem fingat in corde corporee alicuius imaginis similem. Nulla [1 1Kb] forma in Deo cogitetur, nulla circumscriptio,  sed sensus, et mens que sentiri quidem possit, et perstringere mentis affectum, non tamen comprehendi, aut describi, aut enarrari ualet. Et ideo  oportet cum omni reuerentia et metu accedere ad Dominum, et ita in eum librare mentis intuitum, ut omne quidquid potest splendoris, claritatis, fulgoris, maiestatis mens humana concipere, super hec omnia esse eum sentiat semper; et  hoc diximus, si pura mens fuerit, nec ullis praue uoluntatis sordibus occupata. Et ideo in hoc maxime oportet operam dare eos qui renuntiare seculo, et Deum sequi uidentur, sicut scriptum est: uacate, et cognoscite, quoniam ego sum Dominus . Si ergo cognouerit Deum, inquantum homini possibile est, tunc demum etiam reliquorum que sunt, scientiam capiet, et mysteria Dei agnoscet, et quanto purior in eo fuerit mens, tanto plura ei reuelat Deus, et ostendit ei secreta sua. Amicus enim iam efficitur Dei, sicut illi, de quibus dicebat Saluator: Iam non dico uos seruos, sed amicos : et omne quidquid petierit ab eo, tanquam amico caro, prestat ei Deus. Ipse quoque uirtutes Angelice, et cuncta mysteria diuina, tanquam amicum Dei diligunt eum, et  obsequuntur eius petitionibus. Et hic est, quem a caritate Dei  neque mors separat, neque uita, neque Angeli, neque principatus, neque potestates, neque alia creatura . Et ideo, carissimi, quandoquidem hoc elegistis, ut Deo placeatis, et ad caritatem eius perueniatis, date operam alieni effici ab omni iactantia, ab omni uitio animi, ab omnibus deliciis corporalibus. Delicias autem corporales non solum illas putetis, quibus homines seculi fruuntur; sed abstinenti delicie credende sunt, omne quidquid cum cupiditate sumserit, etiamsi uile illud sit, et quod in usu esse abstinentibus solet. 129 Aqua denique ipsa uel panis, si cum cupiditate sumatur, id est, non ut necessitati corporis, sed ut animi desiderio satisfaciat, hoc etiam  abstinenti deliciarum uitio ducitur. Oportet enim in omnibus consuescere, animam uitio carere. Ideo denique Dominus docere uolens animam desideriis et uoluptatibus suis resistere, dicebat: Intrate per angustam portam, quia lata est et spatiosa uia, que ducit ad mortem ; angusta autem et arcta uia est, que ducit ad uitam. Lata est ergo uia anime, cum qualicumque desiderio suo satisfecerit: angusta uero est, cum uoluptatibus suis repugnat. Multum tamen prodest ad hec obtinenda secretior habitatio, et conuersatio solitaria, quia interdum per occasionem aduentantium fratrum, et euntium ac redeuntium frequentiam, abstinentie et parsimonie frena laxantur, et per huiusmodi occasiones uenitur paulatim in consuetudinem et usum deliciarum, et sic  interdum etiam perfecti iam uiri capiuntur. Ideo denique et Dauid dicebat: Ecce elongaui fugiens, et mansi in solitudine. Exspectabam eum, qui saluum me faceret e pusillo [2 1Kb] animo et tempestate .

Postquam autem  multa nobis sanctus Ioannes de iactantie uitio, aliisque quamplurimis utiliter disseruit, ad ultimum intulit dicens: Retexam autem uobis, quid etiam nuper cuidam ex  fratribus nostris acciderit, ut cautiores uos precedentia exempla constituant.

Erat quidam apud nos monachus in hac uicina eremo commanens, cui habitaculum spelunca erat: uir summe abstinentie, quotidianum uictum labore manuum querens, in orationibus diu noctuque persistens, cunctisque animi uirtutibus florens. Sed hic letis successibus elatus, confidere quasi in profectibus suis cepit, et non Deo totum, sed sibimetipsi quod profecerat, deputare. Hanc autem intuens animi presumtionem tentator, continuo accedit, et laqueos parat. Quadam namque die ad uesperam, fingit speciem decore mulieris oberrantis per eremum, que uelut fessa post nimium laborem, accedens ad ostium spelunce monachi, lassabundam simulans ac fatigatam,  intrinsecus semetipsam proiecit, atque aduoluta genibus uiri, ut sui misereatur exorat. Nox enim me infelicem, inquit, in eremo latitantem comprehendit: iube me requiescere in angulo cellule tue, ne forte efficiar nocturnis bestiis preda. At ille primo miserationis obtentu, recepit eam intra speluncam, requirens que 130 ei caussa errandi per eremum fuerit? Illa caussam fingit satis accurate, et interim uenena blandimentorum, atque illecebre uirus, per omnem textum narrationis interserit, nunc se miserandam, nunc etiam defensione dignam ostendens: elegantia et suauitate sermonis inclinat animum hominis, et in affectum sui illecebroso amore deflectit. Hinc iam inter blandiora colloquia, iocus risusque miscentur, manus etiam procax ad mentum  barbamque, quasi uenerandi specie protendit, tum uero palpare ceruicem mollius, collumque leuigare. Quid multa? Ad ultimum captiuum ducit militem Christi. Continuo enim perturbari intra semetipsum, et libidinis fluctibus estuare cepit, nequaquam laborum preteritorum, nequaquam professionis ac propositi sui memor. Paciscitur cum cordis sui concupiscentia, et intra arcana cogitationum suarum fedus cum falsa uoluptate componit. Inclinat stultus latera sua, et efficitur sicut equus et mulus, quibus non est intellectus . Atque ubi obscenos iam conabatur inire complexus, illa ululatum teterrimum dire uocis emittens, umbra ut erat tenuis, per manus amplectentis elabitur, ipsum quoque dedecorosis motibus inanes auras sectantem, fedissima  cum irrisione deseruit. Tunc preterea multitudo demonum in ere ad hoc ipsum spectaculum congregata, clamore ingenti, cum cachinno exprobrationis elato: O, inquiunt, qui te usque ad celum extollebas, quomodo demersus es usque ad infernum? Disce ergo, quia qui se extollit, humiliabitur . Tunc ille uelut amens effectus, et deceptionis sue pudorem non ferens, grauius a semetipso decipitur, quam fuerat a demonibus deceptus. Cum enim debuerit reparare semetipsum, et renouare certamen, ac satisfactione sui, lacrymis et humilitatis fructibus, prioris elationis culpam delere, hoc non  fecit, sed desperans semetipsum  tradidit se omni impudicitie et iniquitati . Regressus est enim ad uitam secularem, preda demonum factus. Refugit namque conspectus omnium sanctorum, ne quis posset eum salutaribus monitis de precipitio reuocare. Si enim reddere semetipsum priori uite abstinentie uoluisset, recuperasset sine dubio et locum et gratiam suam.

Denique audite  quid et de alio uiro gestum sit, similiter quidem tentato, sed non simili exitu tentationis effuso. Fuit quidam uir in hac proxima ciuitate, uitam turpissimam per omne facinus ducens, 131 ita ut opinatissimus in flagitiis haberetur. Hic aliquando Dei miseratione compunctus ad penitentiam conuertitur, et intra sepulcrum se  quoddam concludens, priorum scelerum pollutiones lacrymarum fontibus diluebat, diebus ac noctibus in faciem prostratus, et ne alleuare quidem ausus oculos ad celum, neque uocem emittere, et nomen Dei nominare, sed in solis gemitibus et fletibus perdurabat, et tanquam uiuens sepultus, de inferno iam quodammodo mugitum cordis gemitumquer edebat. Cumque in his posito eo septimana una transisset, noctu ueniunt ad eum demones in sepulcro clamantes et dicentes: Quid est quod agis, o impurissime et flagitiosissime? Posteaquam omni spurcitia, omnique impuritate satiatus es, nunc uis castus et religiosus procedere? Et posteaquam consenuisti in sceleribus, nec iam sufficiunt uires ad facinora delenda [1 1Kb] , nunc Christianus uideri uis, et pudicus, et penitens? quasi  uero alius tibi iam ullus possit dari locus satiato in malis, nisi ille, qui tibi nobiscum debetur. Unus ex nobis es, alius iam esse non poteris. Redi ergo magis, redi ad nos: et quod superest tibi tempus, in perfruenda uoluptate non perdas; preparamus affluentes delicias, preparamus scorta nobilissima, et cuncta talia que florem tibi possint reparare gratissime iuuentutis. Quid temetipsum uanis et inanibus conficis cruciatibus? Quid temetipsum ante tempus suppliciis tradis? Quid enim aliud es passurus in inferno, nisi hoc quod nunc tibi ipsi conquiris? Si te pena delectat, exspecta paululum, et inuenies paratam: nunc interim fruere muneribus nostris, que dulcia semper et grata duxisti. Hec et huiusmodi plura exprobrantibus eis, ille iacebat immobilis, nec  auditum quidem suum conuertens ad eos, nec ullo penitus sermone respondens. Cumque illi sepius eadem repeterent, et alia duriora, nec ille omnino moueretur, in furorem prolapsi demones, ubi uiderunt uerba contemni, uerberibus eum conficere aggressi sunt, multisque suppliciis excruciatum seminecem reliquerunt. Nec tamen in tot tantisque cruciatibus moueri saltem potuit loco, in quo orationis caussa iacuerat. Postera die quidam suorum requirentes eum, humanitatis dumtaxat 132 gratia, inueniunt penis incredibilibus affectum, et caussam percontantes, cum didicissent, rogabant, ut cure gratia reportari se ad domum propriam pateretur. Abnegat, et in  eodem permanet loco. Tunc uero et sequenti nocte repetentes demones grauioribus eum uerberibus cruciabant. Sed nec sic quidem moueri uoluit loco: melius esse dicens, mortem subire, quam ultra demonibus obedire. Nihilo minus tertia nocte multitudo conuenit demonum, et absque ulla miseratione irruentes in eum, omnibus penis cruciatibusque conficiunt. Cumque iam corpus defecisset in suppliciis, extremus tamen spiritus obsistebat imperio demonum. Quod ubi impii peruiderunt, exclamantes uoce magna: uicisti, inquiunt, uicisti; et mox uelut uirtute quadam celitus fugati, precipites abscedunt, nec ultra quidquam ei sue artis aut sceleris intendunt. Ipse uero intantum uirtutibus animi profecit, et ita ornatus moribus effectus est, ac totius diuine  gratie repletus uirtute, ut omnis hec regio quasi e celo eum lapsum uideret, et unum esse ex numero crederet Angelorum, omnes pene simul atque uno ore dicentes: Hec est mutatio dextere Excelsi . Quanti exemplo eius, qui iam semetipsos desperauerant, rursus ad spem salutis regressi sunt, et emendationem sui, quam prius desperauerant, presumserunt? Quanti admiratione eius, de ipso iam inferno peccatorum retracti sunt, et ad uirtutis indolem reparati? Illo namque tanta immutatione conuerso, omnibus omnia uisa sunt possibilia. Non solum enim emendatio morum florebat in eo et assumtio uirtutum, uerum et gratia Dei plurima ei collata est. Signa enim et prodigia, que ab eo facta sunt, quantum apud Dominum haberet meritum, testabantur.  Sic humilitas et conuersio bonorum omnium materiam prebat: elatio et desperatio, interitus et mortis est caussa.

Ad effugienda uero  pericula lapsuum, et conquirendam Dei gratiam, atque ipsius diuinitatis euidentiorem notitiam capiendam, plurimum prodest secretior conuersatio, et eremi interioris habitatio. Quod uos non tam uerbis, quam rebus ipsis et exemplis melius docere puto.

Fuit quidam monachus, qui in 133 eremo hac, que pre ceteris interior est, habitabat. Hic dum plures annos in abstinentia perdurasset, et prouectus tempore, prope iam ad senilem uenisset etatem, omni uirtutum flore adornatus, ac totius continentie magnitudine sublimatus: cum orationibus et hymnis  sedule Deo seruiret, tamquam emerito militi suo Dominus remunerationes parat, utpote qui in corpore adhuc positus, adinstar Angelorum incorporee uite fungeretur officiis, et dignum iudicans annonam celestem prebere in deserto ei, qui celestem Regem peruigilibus prestolabatur excubiis.

uolens ergo Deus  etiam in hoc seculo remunerare eius fidele propositum, ad prouidentie sue sollicitudinem quotidiani uictus eius reuocat curam. Ut enim ei cibi usum poposcisset nature necessitas, ingrediens speluncam suam inueniebat mense panem superpositum, mire suauitatis, mirique candoris: ex quo refectus, et gratias diuine prestantie referens, rursus ad hymnos et orationes  conuertebatur. Ad quem diuine etiam reuelationes, multeque de futuris rebus a Deo premonitiones fiebant. In his ergo talibus ac tantis profectibus positus, quia gloriari quasi de meritis suis cepit, et celestis beneficii munus uite sue debitum dixit: continuo subintrat eum parua quedam desidia animi, tam parua, quam nec posset aduertere. Post hec creuit maior negligentia, ita ut tardior iam fieret ad hymnos, sed et ad orationem pigrius surgeret: Psalmi quoque ipsi non ea, qua prius uigilantia ab ipso canerentur, sed ubi parum quid exhibitum fuisset soliti ministerii, anima eius, quasi nimio labore fatigata, requiescere festinabat: quia sensus eius reprobus effectus, de sublimioribus ad inferiora ceciderat, et cogitationes sue per diuersa eum precipitia rapiebant.  Erat enim iam in corde eius clandestina quedam turpis ac nefanda cogitatio, consuetudo tamen prior; uelut si decursus aque, etiam cessante remigio, adhuc priore impetu nauigium ferat: ita et uetus institutio ad consueta hominem officia trahebat. Ob quam caussam et stare adhuc in suo statu uidebatur. Hic ergo cum post orationes cibum solito requisisset ad uesperam, ingressus locum eum, in quo refici 134 consueuerat, inuenit solito panem mense superpositum, ex quo refectus, nichil de eorum que in corde suo uersabantur, emendatione curauit, neque immutationis sue damna persensit, sed spernentem se minima, paulatim casurum non intellexit. Interea, cum graui iam libidinis incendio stimularetur, et inflammatus turpi concupiscentia raperetur  rursus ad seculum, illa interim die cohibuit se, et solita hymnorum et orationum ministeria ex more persoluit, atque ingressus, ut cibum sumeret, panem quidem inuenit mense superpositum, sed aliquantulo sordidiorem. Admiratus est, et tristis effectus: intellexit enim, quod ipsum respiceret hoc genus monstri: tamen cibo sumto refectus est. Post diem tertium triplicatis urgeri stimulis cepit: occupauerat enim cogitationes eius quasi iam presentis et secum posite, secumque accumbentis imago mulieris, quam et complecti sibi uidebatur, et ad turpes usus habere substratam. Processit tamen et sequenti die ad solita psallendi et orandi officia, sed stabat uagus oculis, et mente captiuus. Cumque solito ingressus ad uesperam requireret cibum, panem quidem  inuenit super mensam, sed sordidissimum ac aridissimum, et quasi a muribus uel canibus undique corrosum. Tunc ille ut hoc uidit, ingemuit, et lacrymas fudit, sed non ita ex corde, nec ita uberes, que possent flammam tanti ignis extinguere. uerumtamen sumit cibum, sed neque quantum uolebat, neque qualem solebat: cum interim cogitationes eum tanquam cohors barbarica undique circumuallant, et omni ex parte in eum tela iaculantur, ac uinctum captiuumque eum ad seculum retrahunt. Exsurgens ergo, cepit iter agere noctu per eremum, et tendere ad ciuitatem: sed ubi dies facta est, ciuitas quidem longe adhuc aberat. Ipse uero cum rapidissimo estu coqueretur, et fatigaretur in eremo, undique uersus,  considerare oculis cepit et requirere, sicubi esset in uicino monasterium: et cum conspexisset fratrum quorundam cellulam, tendebat illuc, ut apud eos requiesceret: quem ubi adesse senserunt serui Dei, continuo procurrunt inobuiam, et uelut Angelum Dei excipientes adorant, pedes lauant, ad orationem inuitant, mensam ponunt, atque omnia secundum diuinum mandatum complent caritatis 135 officia. uerum ubi refectus est, et paululum requieuit, ex more quasi ab eruditissimo et opinatissimo patre ceperunt uerbum edificationis expetere, ac monita salutis inquirere. Interrogauerunt quoque eum, quomodo quis diaboli laqueos possit effugere, aut si quando turpes iniecerit animo cogitationes, quomodo depelli possint et abiici. Tum ille,  ut compulsus est monita fratribus dare, et salutis eos uiam docere, ac de insidiis demonum  facere sermonem, illos quidem plene et sufficienter edocuit, sibi uero ipsi stimulos compunctionis incendit, et in semetipsum regressus ait: Quomodo ego alios moneo, et ipse decipior? aut quomodo alios corrigo, qui meipsum non emendo? Age ergo, miser, facito ipse prior, que facere alios doces. Cumque huiusmodi increpationibus uteretur aduersus semetipsum, et intellexisset se miserabiliter supplantatum, ualedicens fratribus, continuo se rapidissimo cursu in eremum dedit. et ad speluncam de qua discesserat rediit: prosternens se Domino in oratione, dicens: Nisi Dominus adiuuisset me, paulominus habitasset in inferno anima mea  . Et iterum: Paulominus fui in omni malo: et paulominus consummauerunt me in terra . In hoc uero completum est, quod ait Scriptura: Frater fratrem adiuuans exaltabitur, ut ciuitas munita et fortis. [1 1Kb] Frater qui adiuuat fratrem, quasi ciuitas firma, et iudicia quasi uectes urbium . Post hec ergo permansit omni uita sua in luctu et lacrymis, uidens diuinitus sibi concessum celestis mense beneficium perdidisse: cepit enim in labore rursus et sudore uultus sui manducare panem suum. Conclusit autem se intra speluncam, atque in cilicio et cinere iacens, tandiu lugens flensque permansit in orationibus, donec assistens ei Angelus Domini, diceret ei: Suscepit Dominus penitentiam tuam, et repropitiatus est tibi: sed caue ne ultra elatus decipiaris.  uenient autem ad te fratres, quos tu ipse docuisti, deferentes tibi benedictiones, quas suscipere ne recuses, et sumens cum eis cibum, age gratias Deo tuo.

Hec autem locutus sum uobis, filioli 136 mei, ut sciretis, et quanta sit in humilitate firmitas, et in elatione ruina quam maxima. Ideo denique et Saluator noster primam beatitudinem de humilitate nos docuit, dicens: Beati pauperes spiritu, quoniam ipsorum est regnum celorum . Simul et huiusmodi  exempla dicens, ut cautiores sitis, ne a demonibus in cogitationum subtilitate seducamini. Propterea enim et forma huiusmodi inter monachos obseruatur, ut si quis ad eos ueniat siue uir ille seu mulier sit, siue senex siue iuuenis, siue ignotus siue notus, ante omnia ut oratio fiat, ut nomen Domini inuocetur: quia si fuerit aliqua transformatio demonis, continuo oratione facta, diffugiet. Si uero in cogitatione uestra suggesserint ipsi demones aliquid, unde laudari debeatis et extolli, non acquiescatis eis, sed tunc magis uosmetipsos humiliate in conspectu Domini, et pro nichilo ducite, cum uobis illi aliquid de sectanda laude suggesserint. Denique etiam me frequenter demones noctibus seduxerunt, et neque orare, neque requiescere permiserunt, phantasias  quasdam per noctem totam sensibus meis et cogitationes suggerentes. Mane uero uelut cum quadam illusione, prosternebant se ante me dicentes: Indulge nobis, Abba, quia laborem tibi incussimus tota nocte. Ego uero respondi ad eos: Discedite a me omnes qui operamini iniquitatem , et non tentetis seruum Domini. Et uos ergo, filioli, quietem silentiumque diligite, et scientie operam date. atque exercete uosmetipsos, ut frequenti collatione mentem uestram puram exhibeatis Deo, ne orationes uestre impediantur apud Deum. Quamuis enim et illi bonum opus agant, et sit in illis probabilis conscientia, qui inter seculares positi exercentur in operibus bonis, et occupant semetipsos actibus religiosis et sanctis, uel hospitalitatem sectantes, uel  caritatis ministeriis obsequendo, uel misericordias ac uisitationes, aliaque huiusmodi opera explendo, in quibus alii quidem boni semper aliquid conferant; semetipsos tamen castos seruant. Sunt ergo isti probabiles, et ualde probabiles, qui in bonis actibus placent Deo, et sunt operarii inconfusibiles mandatorum Dei . Sed tamen hec 137 omnia terrenos habent actus, et erga materias corruptibiles arguuntur. Qui uero in exercitio mentis desudat, et spiritales intra semetipsum excolit sensus, longe illis superior iudicandus est. Locum namque intra semetipsum preparat, ubi Spiritus Sanctus habitet, et obliuionem quodammodo capiens terrenorum, sollicitudinem gerit de celestibus et eternis. Constituit enim semetipsum semper ante conspectum  Dei, et omnes presentium rerum sollicitudines post tergum iaciens, solo diuini desiderii calore constringitur, et in laudibus Dei positus, et hymnis et Psalmis die ac nocte non potest satiari.

Hec et multa alia his similia  beatus Ioannes per triduum continuum loquens ad nos, animas nostras refecit et innouauit. Ut autem cepimus uelle ab eo proficisci, datis nobis benedictionibus, Pergite, inquit, in pace, o filioli: hoc tamen scire uos uolo, quod hodierna die [a 1Kb] uictorie  religiosi Principis Theodosii Alexandrie nuntiate sunt de Eugenio Tyranno. Necesse est ergo, et ipsum Theodosium non multo post propria morte uitam finire. Cumque profecti ab eo fuissemus, hec ita gesta ad esse  fidem comperimus, ut ipse predixerat. Post dies autem paucos insecuti sunt nos quidam fratres, annuntiantes nobis, quod ipse sanctus Ioannes in pace requieuerit. Obitus autem illius talis quidem fuerat. Per triduum, inquiunt, nullum ad se introire permisit, et positis genibus in oratione reddidit spiritum, atque ita perrexit ad Dominum, cui est gloria in secula seculorum, Amen.



CAPUT II. DE a 26Kb] HOR.

 uidimus et alium apud Thebaidem uenerabilem uirum, Hor nomine : hic multorum erat monasteriorum pater, qui [b 35Kb] habitu ipso, honoris uidebatur 138 angelici, nonaginta iam agens etatis annos, barba prolixa, et claritatis canitie splendida, uultu et aspectu ita letus, ut plus aliquid habere quam in hominis natura est, uisio ipsa uideretur. Hic prius in ultima cremo plurimis abstinentie laboribus exercitatus, postremo in uicino urbis monasterium instituit.

In adiacentibus autem habitationis sue locis diuersi generis arborum siluas ipse per se plantaria ponendo conseruit, in quibus, ut nobis a plurimis sanctis patribus affirmatum est, ante illius aduentum nullum omnino uirgultum fuit. Ob hoc autem plantauit hanc siluam, ut ibi fratres, quos inibi congregare  cupiebat, non haberent necessitatem, ligni gratia longius euagandi, habens curam et in his que ministerio corporis necessaria sunt, sed precipue salutis eorum ac fidei. Ipse tamen cum esset in eremo, herbis pascebatur, et radicibus quibusdam, et hec ei dulcia uidebantur. Aquam uero si quando inuenisset, bibebat, orationibus et hymnis occupans omne diei tempus ac noctis. Ut autem ad maturam peruenerat etatem, apparuit ei Angelus Domini in eremo per uisum, dicens: Eris in gentem magnam, et multus tibi populus credetur, et erunt per te que saluanda sunt multa millia hominum. Quantoscunque autem in hac uita positus conuerteris ad salutem, super tantos principatum accipies in futuro; et nichil  uerearis: numquam enim aliquid tibi deerit eorum stipendiis, que ad usum corporis requiruntur, quoties  hec poposceris a Deo. Hec cum audisset. ad uiciniora loca accedit, et primo solus sub paruo tugurio, quod sibi ipse construxerat, habitare cepit, oleribus compositis uescens solis, interdum etiam post continuata ieiunia. Literas primo ignorauit: cum autem de eremo ad hec que supra diximus, uiciniora habitaculis 139 loca accessisset, data est ei diuinitus gratia. Et cum a fratribus oblatus ei fuisset codex, quasi olim iam sciens litteras, legere cepit. Collata est ei aduersus demones etiam uirtus, ita ut multi ex his, quos urgebant demones, etiam inuiti ad eum raperentur, protestantes summo cum clamore de meritis eius. Sed et alias quamplurimas sanitates operabatur.

Congregabantur interim ad eum plurime multitudines  monachorum, inter quos cum etiam nos aduenissemus, uisis nobis, letissimus redditur. Cumque salutans nos, orasset more sibi solito, pedes hospitum propriis manibus lauat, et docere nos ex Scripturis, que ad edificationem uite ac fidei pertinent, cepit. Erat enim ei docendi gratia a Deo collata. Cum itaque plurima nobis Scripturarum capitula sapienter disseruisset, rursus ad orationem conuertebatur. Consuetudo autem erat ei non prius corporalem cibum sumere, quam spiritalem Christi Communionem acciperet. Quo accepto, post gratiarum actionem adhortari nos etiam ad reficiendum cepit. ipse tamen sedens nobiscum, nunquam cessabat aliquid de studiis spiritalibus commonere. Narrabat ergo nobis tale aliquid: Scio hominem, inquit,  quemdam in eremo, per tres continuos annos nullum sumsisse terrenum cibum: Angelus enim Dei tertia quaque die escam deferebat ei celestem, et hec ei cibus erat et potus. Et iterum scio huiusmodi hominem, quia uenerunt ad eum demones in specie celestis militie, et habitu Angelorum, currus igneos agentes, plurimo apparatu, tamquam magnum aliquem regem deducentes, isque qui ceteris ut rex haberi uidebatur, dicebat ad eum: Implesti omnia, o homo, superest ut adores me, et transferam te sicut Eliam. Sed monachus audiens dicebat in corde suo, Quid est hoc? Quotidie ego Saluatorem, qui est Rex meus, adoro: hic si esset ille, quomodo a me hoc exposceret, quod indesinenter me facere sciret? Et post hec respondit ad ipsum: Ego habeo  meum Regem, 140 quem quotidie sine intermissione adoro: tu autem non es rex meus. Et continuo  inimicus ad hec uerba nusquam comparuit. uerum hec ille quasi de alio nobis narrans sua gesta, sub alterius persona memorabat. Patres tamen qui aderant, ipsi nobis affirmabant, quod ipse esset, qui hec uidisset et audiuisset.

Erat ergo hic magnificus pater, qui inter cetera bona etiam hoc prestabat aduenientibus fratribus, et cum ipso habitare uolentibus. Faciebat conuocari fratres qui secum erant, et in una die aduenienti fratri cellulam edificabat. Erat in hoc opere magna alacritas fratrum, unoquoque eorum festinante lateres conuehere, aut lutum porrigere, aut aquam infundere, aut ligna deferre. Ubi uero perfecta fuisset, ipse eam omnibus utensilibus uel necessariis instructam tradebat fratri.

 Hic aliquando cum falsus quidam frater ad se uenisset, et ut uideretur nudus, uestimenta sua occultasset, arguit eum coram omnibus, et in medium que occultauerat protulit: et ita pertimuere omnes, ut de reliquo nemo auderet coram ipso fallere. Tanta erat in eo uirtus animi, et tanta diuine gratie magnitudo, quam abstinentie labore et fidei puritate quesierat. Multitudines autem fratrum cum ipso posite, tanta gratia erant replete, ut cum ad ecclesiam conuenirent, chori Angelorum uestibus ac mentibus resplendentes, ad imitationem uirtutum celestium, in hymnis et laudibus Dei peruigiles uiderentur.



CAPUT III. DE [a 28Kb] AMMONE.

 uidimus autem in Thebaide  etiam alium uirum, nomine Ammonem, patrem trium millium circiter monachorum, qui Tabennensii appellantur, ingentis abstinentie uiros, quibus usus est indui [b 9Kb] colobiis quasi saccis lineis, et pelle confecta a collo post tergum et latus descendente contegi; cucullis etiam caput operiri, maxime cum ad cibum uentum fuerit, eisque etiam faciem uelant, ne alius alium parcius cibum sumentem deprehendat. 141 Est autem eis et in capiendo cibo summum silentium, ita ut nec putetur in eo loco esse aliquis hominum, ubi sedetur ad mensas, et omnis eorum conuersatio ita est in multitudine posita, quasi esset in solitudine, dum ita latet uniuscuiusque abstinentia,  ut ab alio deprehendi non possit. Sedent ergo ad mensam contingentes magis quam sumentes cibos, ut nec defuisse mensis, nec tamen uentri satisfecisse uideantur. Maior quippe est continentie uirtus, his abstinere que in oculis habentur et in manibus.



CAPUT Iu. DE [c 156Kb] BENO.

uidimus et alium senem  mansuetudine omnes homines precellentem, Benum nomine, de quo asserebant fratres qui cum ipso erant, quod neque iuramentum umquam, neque mendacium de ore eius processerit, neque ullus hominum iratum uiderit eum aliquando, aut sermonem superfluum otiosumque proferentem, sed erat uita eius in summo  silentio, moresque tranquilli, et per omnia quasi angelici ordinis uir: humilitas quoque immensa, et in omnibus pro nichilo semetipsum ducens. Denique nobis multum rogantibus, ut aliquem sermonem ab eo edificationis audiremus, uix impetrare potuimus, ut pauca nobis de mansuetudine loqueretur.

Hic aliquando, cum bestia quedam, que hippopotamus appellatur, regionem illi proximam uicinamque uastaret, rogatus ab agricolis uenit ad locum: et cum immanem belluam peruidisset, ait ad eam: Precipio tibi in nomine Iesu Christi, ne ultra uastes hanc terram. Tum illa, quasi Angelo persequente, effugata, nusquam omnino comparuit. Simili modo etiam crocodylum ab eo alio tempore fugatum perhibebant.



CAPUT u. DE d 40Kb] OXYRYNCHO CIuITATE. .


uenimus autem et ad ciuitatem quamdam Thebaidis, nomine Oxyrynchum, in qua tanta religionis 142 deprehendimus bona, ut ea nemo digne ualeat enarrare. Repletam namque eam monachis intrinsecus uidimus, et extrinsecus omni ex parte circumdatam. Aedes publice  et templa superstitionis antique, habitationes nunc erant monachorum, et per totam ciuitatem multo plura monasteria quam domus uidebantur. Sunt autem in ipsa urbe, quia est ampla ualde et populosa,  duodecim ecclesie, in quibus publicus agitur populi conuentus, exceptis monasteriis, in quibus per singula orationum domus sunt. Sed nec porte ipse, nec turres ciuitatis, aut ullus omnino angulus eius monachorum habitationibus uacat, quique per omnem partem ciuitatis, die ac nocte hymnos ac laudes Deo referentes, urbem totam, quasi unam Dei ecclesiam faciunt. Nullus enim ibi inuenitur aut hereticus, aut paganus, sed omnes ciues Christiani, omnes Catholici, ut nichil omnino differat, si Episcopus in platea orationem, aut in ecclesia faciat. Ipsi quoque magistratus et principales ciuitatis, et reliqui ciues studiose per singulas portas statuunt, qui obseruent, ut sicubi apparuerit peregrinus aut pauper, certatim ad eum qui preoccupauerit adductus, que sunt necessaria  consequatur.

De his autem qui erga nos, ab ipsis populis gesta sunt, uidentibus transire nos per ciuitatem suam, et uelut Angelis occurrentibus, atque honorem deferentibus, quomodo enarrem? Aut de ipsis monachis et uirginibus, quorum innumere multitudines  in illa urbe habentur? Requirentes enim a sancto Episcopo loci illius, uiginti millia uirginum, et decem millia monachorum inibi haberi comperimus. Quorum omnium affectum erga nos et honorem, quem exhibebant, uobis exponere, nec sermo sufficit, nec uerecundia permittit, quomodo palliola nostra scinderentur, unoquoque nos sibi rapiente, et ad se adducere cupiente.

143 uidimus quoque ibi plurimos sanctorum patrum  diuersas Dei gratias habentes, alios in uerbo Dei, alios in abstinentia, alios in signis et uirtutibus ministrantes.



CAPUT uI. DE [a 1Kb] THEONE.

uidimus et alium  non longe ab urbe ad eam partem, que mittit ad eremum, nomine Theonem, uirum sanctum, intra cellulam suam clausum solitarium, qui perhibebatur triginta annis silentii habuisse continentiam: quique tam multas uirtutes faciebat, ut Propheta apud illos haberetur. Conueniebat namque ad eum per dies singulos infirmorum plurima multitudo, ad quos ille per fenestram manum proferens, et uniuscuiusque capiti superponens,  ac benedicens eos sanos ab omni egritudine remittebat. Hic etiam ipso uisu tam honorabilis erat, tantumque reuerentie gerebat in uultu, ut inter homines Angelus uideretur: ita letus oculis, et plenus totius gratie apparebat.

Huic cum paruum ante tempus, ut comperimus, noctu latrones superuenissent, aurum se apud eum inuenturos credentes, oratione sola ita eos uinxit, ut foribus eius affixi, mouere se omnino non possent. Mane uero cum ad eum turbe more solito conuenissent,  et uiderent ad ianuas eius latrones, uolebant eos igni tradere. At ille rerum necessitate compulsus, unum eis solum locutus est uerbum: Sinite, inquit, eos illesos abire, alioquin gratia a me fugiet sanitatum. Populi uero, ut audierunt hec, contradicere non audentes, dimiserunt eos. Latrones uero uidentes quod secum est gestum, abiecta scelerum uoluntate, et preteritorum multorum penitudinem gerentes, ad monasteria uicina confugiunt, atque ibi emendatioris uite formam modumque suscipiunt.

Erat autem supradictus uir eruditus non solum Aegyptiorum et Grecorum lingua, sed etiam Latinorum, ut et ab eo ipso, et ab his qui ei aderant, didicimus. Sed et ipse reuelare cupiens, et consolari peregrinationis nostre laborem, in tabella scribens  ad 144 nos gratiam doctrinamque sui sermonis ostendit. Erat autem eius cibus absque ignis opere. Dicebant autem, quod et noctibus ad eremum progrediens, comitatu uteretur plurimo eremi bestiarum. Ipse uero hauriens aquam de puteo suo, et prebens eis pocula, obsequii earum remunerabat laborem. Huius autem rei manifestum dabatur indicium, quod uestigia bubalorum, caprarumque et onagrorum, circa eius cellulam plurima deprehendebantur.



CAPUT uII. DE [b 8Kb] APOLLONIO.

uidimus et alium sanctum uirum nomine Apollonium , apud Thebaidam, in finibus Hermopolis, ad quam ciuitatem  Saluatorem, cum Maria et Ioseph de Iudee finibus uenisse, tradunt, secundum Prophetiam Esaie, dicentis: Ecce Dominus sedet super nubem leuem, et ueniet in Aegyptum, et commouebuntur manufacta Aegyptiorum a facie eius, et cadent in terram . uidimus ergo ibi etiam et templum ipsum, in quod ingresso Saluatore, corruisse omnia idola in terram, et comminuta esse, memorabant.

uidimus ergo supradictum uirum, et in uicina eremo sub monte quodam habentem monasteria: erat enim pater monachorum circiter quingentorum, et famosissimus in omnibus Thebaide finibus habebatur. Opera enim magna erant ei, et uirtutes multas signaque plurima et prodigia faciebat per eum Deus. A pueritia namque in abstinentia nutritus. ubi  ad maturam peruenit etatem, gratia Dei semper cum ipso creuit. Erat enim annorum fere octoginta, cum eum uidissemus in monasteriorum congregatione florentem: sed et ipsi qui uidebantur eius esse discipuli, ita perfecti erant, et magnifici, ut omnes pene possent signa facere. Quindecim ergo annorum secessisse eum ad eremum, ferebant, atque ibi cum quadraginta annis fuisset in exercitiis spiritualibus conuersatus, aiebant uocem Dei ad eum delatam dixisse: Apolloni, per te perdam sapientiam  sapientium in Aegypto, et intellectum prudentium reprobabo. 145 Perdes autem mihi et eos qui inter ipsos sunt sapientes Babylonis, et omnem culturam demonum subrues. Perges ergo nunc ad loca habitabilia: generabis enim mihi populum substantialem, et perfectum emulatorem operum bonorum. At ille respondens ait: Aufer a me, Domine, iactantiam, ne forte elatus super fratres meos, cadam ab omnibus bonis tuis. Respondit ad eum rursus diuina uox: Mitte manum tuam ad ceruices tuas, et quod comprehenderis constringe, et sub arena obrue. At ille sine mora iniecta manu ad ceruices suas, apprehendit quasi paruulum quemdam Aethiopem, et continuo submersit eum sub arena clamantem et dicentem: Ego sum superbie demon. Post hec uox ad  eum facta est a Deo dicens: Perge nunc: omnia enim quecumque a Deo poposceris, consequeris. Ille ergo post hec perrexit ad ea loca, in quibus homines habitabant. Temporibus autem Iuliani tyranni hec fiebant.

Fuit autem in locis illis spelunca quedam eremo uicina, in qua habitare cepit, indesinenter die ac nocte orationibus uacans, easque centum  per diem, totidemque noctis tempore curuans genua consignabat Deo. Cibo autem magis celesti, quam humano utebatur. Indumentum eius stupeum collobium erat, quod apud illos [a 44Kb] lebetes appellatur, et linteum quod collum et caput obuolueret. Que tamen indumenta ferebant permansisse ei in deserto numquam ueterata. Erat ergo in uicino eremi loco,  in uirtute Spiritus degens, signa et sanitates miras efficiens, quas enarrare pro sui immensitate  uox nulla sufficiet. Fama autem magnifica de eo peruulgata, cum in admiratione omnium quasi propheta aliquis aut Apostolus haberi cepisset, uicinis e regionibus monachi diuersis ex locis conueniebant ad eum, et tanquam pio patri magna munera, suas singuli quique animas offerebant. At ille unumquemque eorum tota religione suscipiens, alios ad bene operandum, alios ad bene intelligendum prouocabat: sed 146 et ipse prius ea ostendebat exemplis, que uerbis docere cupiebat. Aliis quidem diebus unumquemque apud semetipsum exercere abstinentiam, quam posset sinebat; die uero Dominica, gratia caritatis, secum  omnes cibum sumere hortabatur, cum tamen ipse solitis abstinentie obseruationibus deseruiret, herbis solummodo aut oleribus utens, nec usum, aut ministerium ignis admittens.

Hic cum audisset, Iuliani  temporibus fratrem quemdam militia comprehensum detineri in carcere, uenit ad eum cum fratribus consolandi gratia, et ut moneret eum in necessitate tenere  constantiam, atque imminentia contemnere ac deridere pericula: Tempus enim, ait, certandi adest, in quo fidelium mentes tentationibus probande sunt et noscende. Cumque his et aliis uerbis roboraret animos adolescentis, superuenit centurio, et indignatus est, cur introire ausus sit: claues extrinsecus carceris imposuit, ipsumque et omnes quicunque uenerant pariter conclusit, quo scilicet etiam ipsi similiter ad militie detinerentur officium: constituensque custodes quamplurimos, abscessit. Medio autem noctis astare uisus est Angelus ingenti luce resplendens, et obstupefactis perterritisque custodibus, carceris claustra patefecit. Tunc uero ipsi custodes aduoluti pedibus sanctorum, rogabant eos decedere, dicentes, melius sibi esse mori pro eis, quam diuine  uirtuti obsistere, que eorum curam gerebat. Mane uero etiam ipse centurio eum principalibus uiris festinus ad carcerem uenit, rogans ut discederent omnes qui teneri uidebantur. Dicebat enim, domum suam terremotu magno concidisse, et electos quosque famulorum suorum peremisse. Sancti uero, his auditis, hymnum Deo laudesque cecinerunt, et regressi ad eremum, erant in unum positi, secundum Apostolorum exemplum habentes animam unam et cor unum .

Pater autem senior docebat eos, ut quotidie proficerent in uirtutibus, et insidias diaboli, quas per cogitationes inferret hominibus, in initiis statim retunderent. Sic enim aiebat, [Al. infringatur] confringatur 147 caput serpentis, et omne eius corpus  emortuum reddetur. Ob id enim mandat nobis Deus obseruare caput serpentis, ut omnino statim ab initio nec recipiamus malas et sordidas cogitationes in corde nostro. Quanto ergo magis diffundi non conuenit in sensibus nostris cogitationum phantasias, quas etiam initio recipi uetat? Sed et illud monebat, ut in uirtutibus alter alterum uincat, nec patiatur se unusquisque inferiorem proximo suo fieri. Hinc autem, dicebat, scietis uos proficere in uirtutibus, si nulla uobis passio fuerit erga mundana desideria. Hoc enim est initium donorum Dei. Quod si etiam ad hoc uenerit quis uestrum, ut et signa et mirabilia faciat, non extollatur pro hoc, neque in cogitatione sua erigatur tamquam ceteris prelatus, sed nec hoc ipsum hominibus debet ostendere, quod  donum gratie huius acceperit, alioquin seducet seipsum, et ipse decipietur, et gratiam perdet.

Habebat ergo hanc magnificam uerbi Dei doctrinam, sicuti et nos ipsi ex parte fruiti sumus, sed maiorem habebat in operibus gratiam. Omne enim quidquid petisset a Deo, sine mora consequebatur: sed et reuelationes ei plurime ostendebantur. Denique seniorem fratrem suum, qui et ipse in eremo  defunctus est, cum quo plurimo tempore egerat uitam perfectam, uidit in somnis in sede Apostolica residentem, atque unum ex ipsis effectum, hereditatem sibi uirtutum et gratie reliquisse. Cumque etiam pro semetipso oraret, ut uelocius eum Dominus assumeret, et cum ipso sibi requiem prestaret in celis, responsum est ei a Domino Saluatore, parum adhuc temporis debere eum conuersari, donec uite et conuersationis eius plurimi emulatores existant: populos namque ei plurimos credendos esse monachorum, et exercitum quemdam piorum, ut per hec dignam pro talibus meritis remunerationem inueniat apud Deum. Hec autem ut uidit, ita gesta sunt. Conuenerunt enim ex omni loco monachi, fama et doctrina eius inuitati, et precipue exemplis eius  quamplurimi seculo abrenuntiantes, conuentum quemdam magnificum fecerunt apud 148 eum in supradicto montis loco, communem uitam mense unius unanimiter conseruantes. Hunc ergo tamquam uere celestem quemdam et angelicum cernebamus exercitum, in omnibus uirtutibus adornatum. Nullus sane in eis sordidis utebatur indumentis, sed splendore uestium pariter atque animorum nitebant, ita ut etiam, secundum Scripturam, letaretur eremus sitiens, et multi filii eius uiderentur in deserto.  Que quamuis de Ecclesia dicta sint, tamen in Aegypti desertis, hec etiam historica relatione completa sunt. Ubi tante per urbes multitudines ueniunt ad salutem, quantas Aegypti deserta protulerunt. Quanti populi habentur in urbibus,  tante pene habentur in desertis multitudines monachorum. Unde mihi uidetur etiam Apostoli dictum in eis esse completum: Quod ubi abundauit peccatum, ibi superabundauit gratia . Abundauit enim aliquando immundus idolorum cultus in Aegypto, sicut in nullo umquam gentium [1 67Kb] . Canes enim et simias atque alia portenta uenerati sunt. Allia quoque et cepas, et nonnulla olerum, Deos credebant, sicut ab ipso patre Apollonio narrante didicimus, caussam enim nobis prisce eorum superstitionis hoc modo exponente: Bouem quidem Deum crediderunt aliquando Aegyptii, pro eo quod per ipsum rura excolentes uictum cibumque capiebant. Sed et aquam Nili, pro eo quod uniuersas rigabat Aegypti regiones, uenerabantur. Colebant quoque et terram, utpote  uberiorem ceteris terris. Canes etiam, ut supra diximus, et simias, ac diuersa herbarum genera atque olerum colebant, pro eo quod occasionem sibi salutis per hec uenisse opinabantur temporibus Pharaonis. Circa hec enim singula occupatio eis exorta uidebatur, cum ille patres nostros persequens submersus est, et unusquisque id per quod occupari uisus est uti ne Pharaonem sequeretur, hoc sibi reputauit Deum, dicens: Quia hoc mihi Deus fecit hodie, ut non sequerer Pharaonem, et simul cum eo demergerer.

 Hec ergo erant uerba sancti Apollonii. Sed multo magis illa scribi oportet, que in operibus et uirtutibus habuit. Erant aliquando in circuitu eius 149 positi decem circiter Gentilium uici, apud quos demoniaca superstitio summo studio colebatur. Templum enim erat ibi amplissimum, atque in eo simulacrum, quod moris erat circumferri a sacerdotibus bacchantium ritu, cum reliqua multitudine circumeuntibus, et quasi pro aquis pluuialibus profana mysteria pergentibus. Contigit autem sub eo tempore, quo huiusmodi ab eis orgia gerebantur, iter agere beatum Apollonium per ipsa loca, cum aliquantis fratribus. Et cum uidisset infelicium turbas, quasi demone quodam agi, baccarique per campos, miseratus errorem eorum, fixis genibus inuocauit Dominum  et Saluatorem nostrum, et omnes eos qui cerimoniis demoniacis agebantur, cum simulacro suo stare fecit immobiles, ne progredi omnino usquam possent. Atque ita per totam diem rapidissimis adusti estibus permanserunt, ignorantes unde eis herere uno in loco immobiliter contigisset. Tunc sacerdotes eorum dicebant, esse quemdam Christianum in regionibus uicine eremi commanentem, Apollonium nomine, et ipsius esse hec opera, qui nisi esset exoratus, sibi periculum permansurum. Ut autem ad rei tante miraculum conuenerunt undique qui audierant, et percontantes, que tanti caussa existeret monstri, ignorare se penitus fatebantur: suspicionem tamen dari sibi dicunt supradicti uiri, quem et exorari pro se deposcunt. Tunc quidam ex illis,  uere eos opinari aiunt; nam et uidisse se eum in illo itinere pretereuntem confirmabant, et tamen adhibere, que putabant prodesse, auxilia non morantur. Adducunt boues, quorum uirtute uideretur posse moueri simulacrum. Sed cum nec sic quidem aliquid profecissent, omni auxilio frustrati, legatos ad hominem Dei mittunt, pollicentes, ut si eos resoluat his uinculis, pariter quoque erroris in eis uincula dissolueret. Hec ubi nunciata sunt ei, sine mora descendit ad eos, et oratione sola ad Deum fusa, omnes resoluit. At illi sine dilatione unanimiter omnes confugiunt ad eum, salutari Deo nostro credentes, et gratias referentes. Simulacrum uero quod erat ligneum, continuo tradunt igni. Ipsi autem secuti hominem Dei, atque edocti ab eo fidem Domini, Ecclesie Dei  sociati sunt. Plurimi uero ex ipsis cum ipso 150 permanserunt, et etiam nunc in monasteriis degunt. Facti tamen huius mirabilis fama ubique diffusa est, et multi pro hoc ad fidem Domini conuertebantur, ita ut in omnibus illis regionibus nullus iam pene Gentilium remanserit.

Post aliquantum autem temporis, certamen erat de finibus inter duos uicos. Hoc cum nuntiatum fuisset homini Dei, festinans descendit ad eos pacis gratia. Sed illi furore contentionis incensi, nullo genere ad pacis consilium flectebantur, maxime  quod unius partis populus plurimum fiducie in uiribus cuiusdam latronis gerebat, qui ipsius certaminis signifer uidebatur. Hunc cum uideret Apollonius paci resistentem, dicit ad eum: Si mihi, o amice, acquiescere uolueris ad pacem, rogabo Deum meum, et remittet tibi peccata tua. At ille cum audisset, nichil omnino distulit, sed genibus eius prouolutus supplicabat ei. Tunc deinde conuersus ad turbas, que eum secute fuerant, fecit omnes cum pace decedere. Quibus secedentibus, ipse permansit cum homine Dei, expetens ab eo promissum. Tunc uero Apollonius assumens eum, et cum ipso iter agens ad monasteria, docebat eum mutare debere ordinem uite, et patienter a Deo querere misericordiam, promissionem ex fide exspectare, omnia enim possibilia  dicebat esse credenti . Cumque noctis tempore simul in monasterio requieuissent, per uisum ambo uident se esse in celis, et assistere ante tribunal Christi: uident etiam Angelos Dei, et Sanctos quosque adorantes Dominum: et cum hec uidentes, etiam ipsi adorassent Deum, uox Dei defertur ad eos, dicens: Licet nulla sit communio luci et tenebris, nec sit aliqua portio fideli cum infideli ; tamen donatur tibi salus istius, pro quo supplicasti, Apolloni. Sed et alia multa cum audissent in celesti uisione positi, que neque sermo enarrare sufficit, neque auris audire, surrexerunt a somno, et que uiderant fratribus indicarunt. Admiratio autem ingens esse cepit, cum unum atque idem somnium uterque narraret. Permansit autem cum fratribus  latro ille iam sanctus, uitam suam moresque ad omnem innocentiam pietatemque commutans, tamquam in agnum conuersus ex lupo, ut in eo plenissime compleri uideretur prophetia Esaie 151 dicentis: Lupi cum agnis pascentur, et leo et bos simul paleis pascentur . uidimus ibi quosdam etiam gentis Aethiopum uiros cum monachis uiuentes, et multos ex ceteris monachis in obseruantia religionis et uirtute animi precellentes, ut et in ipsis compleri uideatur Scriptura, que dicit: Aethiopia preueniet manus eius Deo 

Adhuc autem in gestis sancti Apollonii ferebatur hoc. Lis quodam tempore dicebatur exorta inter duos uicos, quorum unus Christianus, alter Gentilium fuit. Procedunt ex utraque parte armatorum  turbe plurime. Accidit autem ut sanctus Apollonius superueniret. Cumque eos hortaretur ad pacem, quidam eorum qui inter Gentiles quasi caput erat et caussa belli illius, homo truculentus et ferus, obsistebat ei uehementer, dicens, non se permittere fieri pacem, usque ad mortem suam. Tunc ille: Fiat   ut optas, nullus enim alius preter te perimetur; sed et congruum honori tuo tibi sepulcrum fiet, non terra, sed bestiarum ac uulturum uentres. Et continuo sermo eius efficitur uerus, nullus enim alius ex utraque parte nisi solus ipse cecidit. Quem cum sub arena obruissent, mane regressi inuenerunt a bestiis effossum laniatumque, atque a uulturibus deuoratum. Cumque omnes admirationem habuissent, quod sermo hominis Dei ita fuisset impletus, conuersi sunt omnes ad fidem Saluatoris Domini, et Apollonium prophetam Dei predicabant.

Sed et hoc nos non effugiat, quod ab eo primis adhuc diebus  factum didicimus. Dies sanctus aderat Pasche, et cum solemnitas uigiliarum Sacramentorumque  intra speluncam fuisset expleta, atque ex his que fuerant apud eos refectio pararetur , tum Apollonius fratres qui secum erant alloqui ita cepit: Si est in nobis fides, et uere fideles 152 sumus famuli Christi, petat unusquisque nostrum a Deo, si quid quasi in die festo sumere libenter habet. At illi ipsi potius  hec a Deo poscenda permittunt, semetipsos inferiores huius gratie indicantes. Tum ille cum omni alacritate orationem fudit ad Deum: qua expleta, cum omnes respondissent, Amen: ecce repente ante fores spelunce astare uident homines quosdam sibi penitus ignotos, quique tam multas  copias rerum omnium, que ad usus dumtaxat ciborum pertinent, detulerunt, ut neque tam multa, neque tam diuersa, tam facile quisquam uiderit. In quibus erant quedam que omnino in Aegypti regionibus nunquam uisa sunt pomorum genera, et magnitudo incredibilis uue, nuces, ficus, mala quoque punica, et ante tempus omnia, faui, atque mellis, et lactis copia. [a 13Kb] Nicolai etiam ingentes, et panes calidi et mundissimi, qui tamen peregrine esse uiderentur prouincie. uiri uero qui hec detulerant, statim ut tradiderunt, quasi festinanter ad eum, a quo missi fuerant, redire cupientes, mox discedunt. Tum ipsi monachi gratias Domino referentes, ex his que sibi fuerant delata, uesci ceperunt. Quorum copia tanta fuit, ut usque ad diem Pentecostem quotidie ministrata  sufficerent; certi quod hec sibi a Deo solemnitatis gratia missa sint.

Comperimus etiam hoc, quod quidam ex fratribus, cui deerat humilitatis et mansuetudinis gratia, poposcit ab eo ut peteret a Domino, ut et sibi donaretur hoc munus: orante illo, tanta in eum  gratia mansuetudinis et humilitatis aduenit, ut omnes fratres stuperent de tranquillitate animi eius et modestia, in quo prius nichil horum uiderant.

Orta est aliquando fames apud Thebaidam. Scientes autem habitatores terre illius, quod monachi, qui cum Apollonio Domino seruiebant, frequenter etiam sine cibo per gratiam Domini pascebantur, omnes simul cum 153 uxoribus et filiis pergunt ad eum, cibum simul benedictionemque poscentes. At ille nichil dubitans, proferre cepit ex his, que ad usum fratrum reposita erant, et dare singulis copiose. Cum uero tres sole panum sporte remansissent, fames autem populos uehementer urgeret, iubet proferri in medium sportas, que sole superfuerant, unius diei uictum monachis prebiture, et in auditu  totius populi, qui famis necessitate confluxerat, eleuatis ad Deum manibus ait: Numquid non ualet manus Domini multiplicare hec? Sic dicit Spiritus Sanctus: Non deficiet panis in sportis his, donec satiemur omnes de frugibus nouis: et ut plurimi ex his, qui tunc in presenti fuerant, confirmabant, quatuor continuis mensibus nec cessatum est umquam erogari panis ex sportis, neque deesse potuit aliquando. Similiter autem et alio tempore fecisse eum de frumenti et olei specie perhibebant. Quibus uirtutibus motus diabolus dixisse ad eum fertur: Numquid Helias es tu, aut alius aliquis Prophetarum uel Apostolorum, quod hec facere ausus es? At ille respondens ei, dixit: Quid enim? Nonne et Prophete et Apostoli homines erant, qui nobis et fidem  suam et gratiam tradiderunt? Aut tunc Deus presens erat, nunc uero absens est? Absit: Deus omnipotens est, et que potest, semper potest. Si ergo Deus bonus est: tu, diabole, quare tam malus es? Hec, ut supra iam diximus, a senioribus, uiris religiosis, et sanctis per eum gesta esse, fida narratione comperimus. Et quamuis eorum fidelis sit habenda relatio, maiorum tamen fidem rerum per eum prestitit Dominus etiam hoc quod nos ipsi oculis nostris inspeximus. Plenas enim sportas panibus deferri uidimus ad uacuas mensas: et cum replerentur panibus mense, atque ad omnem satietatem consumerentur, plene nichilominus recolligebantur.

Aliud quoque quod apud eum mirum uidimus, non silebo. Tres eramus nos fratres, cum uenimus ad  eum, et ecce longe adhuc nobis positis ab eius monasterio, occurrerunt nobis fratres, qui ab ipso ante triduum audierant de aduentu nostro; occurrerunt autem nobis cum psalmis. Hoc enim est eis moris facere in aduentu omnium monachorum. Et adorantes in facies suas usque ad terram, osculabantur nos, 154 atque ostendentes nos, sibi inuicem dicebant: Isti sunt fratres, de quorum aduentu ante triduum nobis pater Apollonius predixerat, dicens, post triduum affuturos tres fratres de Ierosolymis uenientes. Alii ergo ex fratribus precedebant nos, alii sequebantur: utraque tamen turma psallebat. Ubi autem appropinquare iam cepimus, audita uoce psalmi, etiam ipse sanctus Apollonius  procedit in occursum. Et ut uidit nos, statim prior adorauit usque ad terram, et surgens osculo nos suscepit. Ubi autem ingressi sumus monasterium, oratione prius  data, pedes nostros propriis manibus lauat, et cetera que ad requiem corporis pertinent adimpleuit. Hec autem facere ei moris erat omnibus aduentantibus. Consuetudo autem erat apud eum, ut fratres qui cum ipso erant, non prius cibum sumerent, quam Communionem Dominicam perciperent circa horam diei nonam, et post hoc interdum sic usque ad uesperam permanebant, dum uerbum Dei audientes, de mandatis Domini adimplendis sine intermissione docebantur. Post hec, iam cibo sumto, alii ipsorum ad eremum secedebant, per totam noctem Scripturas diuinas  memoriter recolentes, alii in eodem loco ad quem conuenerant permanebant, et usque ad lucem in hymnis et laudibus Dei peruigiles perdurabant, sicut et ego ipse presens uidi. Aliquanti uero ex ipsis circa horam nonam, cum descendissent de monte, percepta gratia Domini statim discedebant, solo hoc spiritali cibo contenti: et hoc faciebant per plurimos dies. Supra modum autem letitia et gaudium inerat eis, et tanta exultatio, quanta haberi ab ullo hominum non possit in terris. Nullus in eis tristis omnino inueniebatur, sed et si aliquis uisus fuisset aliquantulum mestior, statim pater Apollonius caussam mestitie perquirebat. Frequenter autem, etiam si aliquis occultare uoluisset, ipse enuntiabat quid lateret in corde, ita ut is qui patiebatur  agnosceret. Monebat ergo eos dicens, non oportere prorsus inesse tristitiam his quibus salus in Deo est, et spes in regno celorum. Tristentur, aiebat, Gentiles, et lugeant Iudei, plangant sine cessatione peccatores: iusti uero letentur. Nam si hi qui terrena diligunt, super fragilibus et caducis rebus letantur; nos qui tante 155 glorie spem, et eternitatis habemus exspectationem, cur non omni exultatione letemur? Aut non et Apostolus nos ita monet dicens: Semper gaudete, sine intermissione orate, in omnibus gratias agite ? Sed quis possit doctrinam eius, et uerborum gratiam sufficienter exponere? Unde silere de his melius censeo, quam parum digne proloqui.

Multa enim nobis beatus Apollonius etiam secretius  de ratione abstinentie, et conuersationis integritate, multa etiam de hospitalitatis studio disserebat, et precipiebat attentius, ut aduentantes fratres quasi Domini suscipiamus aduentum. Nam et adorari fratres aduentantes, propterea  traditio habetur, ut certum sit in aduentu eorum aduentum Domini Iesu haberi, qui dicit: Hospes fui, et suscepistis me . Sic enim et Abraham suscepit eos qui homines quidem uidebantur , Dominus autem in eis intelligebatur. Interdum autem etiam contra uoluntatem cogere fratres ad corporalem requiem, sancti Lot exemplum proponebat, qui Angelos ui compulsos ad hospitium domus sue perduxit . Sed et hoc monebat , quotidie monachi communicarent Mysteriis Christi 1 1Kb] , ne forte qui se longe facit ab his, longe fiat a Deo; qui autem frequentius hec suscepit, frequentius ipsum uideatur suscipere Saluatorem, quia et ipse Saluator ita dicit: Qui manducat carnem meam, et bibit sanguinem meum, in me manet, et ego in eo . Sed et ipsa commemoratio Dominice passionis, cum assidue fit a monachis, plurimum utilitatis eis confert ad exemplum patientie. Sed et commonitio datur per hec, ut studeat unusquisque ita semper paratus inueniri, ne indignus Dominicis Mysteriis habeatur. Addebat autem his, quod etiam remissio peccatorum per hec credentibus detur.

[ [2 1Kb] Ieiunia sane legitima id est quarta et sexta feria, monebat non esse soluenda, nisi grandis  aliqua necessitas fieret, quia quarta feria Iudas de traditione Domini cogitauerat, et sexta feria crucifixus sit Saluator. uidebitur ergo qui his diebus sine aliqua necessitate soluit statuta ieiunia, uel cum tradente tradere Saluatorem, uel cum crucifigentibus crucifigere.] 156 Dicebat ergo, ut si forte in diebus supradictis superuenerit aliquis fratrum, si quidem ante horam nonam itineris caussa uelit reficere, ponendam ei esse mensam soli: quod si nolit, non eum esse cogendum: communis namque huius obseruantie traditio est. Culpabat sane ualde eos, qui uel comam capitis nutriunt, uel ferrum in collo circumferunt, uel aliquid tale, quod ad sustentationem hominum fieri uideatur, gerunt. Certum est enim, inquit, quod isti ab hominibus laudem querunt,  et ostentationis caussa hec faciant, cum mandatum sit, etiam ieiunia ipsa in occulto esse celebranda, ut Deo soli sint cognita, qui uidet quod in occulto fit, et reddit in palam. Sed ut uidetur, isti non sunt contenti eius testimonio et remuneratione, qui uidet in occulto, sed manifestari isti apud homines uolunt . Omnis enim abstinentie ratio in occulto habenda est, et ut corpus ieiuniis fatigetur, et tamen non apud homines iactantia, sed Domini retributio queratur.

Hec et multa alia nobis de conuersatione monachorum per totam disserens dierum septimanam, et fidem doctrine gestorum suorum auctoritate confirmans, ubi proficisci cepimus ab eo, producens nos, aliquantulum monebat, dicens: Ante omnia, dilectissimi,  pacem habetote inter uos: nolite ab inuicem separari. Tunc conuersus ad fratres, qui simul cum eo producentes nos, aderant, dixit: Quis uestrum, fratres, promptus est deducere eos usque ad uicina patrum monasteria? Et cum pene omnes promptissime semetipsos obtulissent, et progredi nobiscum uellent, ipse sanctus pater Apollonius elegit ex omnibus  tres, qui et Grecam linguam [Palladius interserit et Romanam] et Aegyptiam bene nossent, ut sicubi necessarium fuisset, interpretarentur nobis, quique et in collocutionibus suis edificare nos possent. Mittens ergo eos nobiscum precepit, ne prius a nobis discederent, quam omnes patres, atque omnia que uellemus monasteria uideremus; quamuis omnes circuire nemo sufficiat. Benedicens ergo nos dimisit; atque in hec uerba benedictionem dedit: Benedicat uos Dominus ex Sion, et uideatis que bona sunt Ierusalem, omnibus diebus uite uestre .



157 CAPUT uIII. DE [a 1Kb] AMMONE.

Que audiuimus  de  Ammone quodam sancto uiro, cuius etiam locum in quo habitauerat, uidimus in deserto, omittenda non credidi. Igitur digressi a beato Apollonio, cum progrederemur ad partem deserti contra Meridianum, uidimus per arenam uestigia tractus draconis [b 1Kb] ingentis, cuius tanta magnitudo apparebat, quasi trabes aliqua per arenam ducta uideretur. Quod ut uidimus, ingenti terrore perculsi sumus. Fratres autem qui nos deducebant, hortabantur nos nichil omnino formidare, sed magis fiduciam capere, et per uestigium sequi draconem: uidebitis enim, inquiunt, quantum ualeat fides, cum a nobis eum uideritis extingui. Multos enim et dracones, et angues, et cornutas manibus nostris peremimus, sic enim scriptum legimus: Quia credentibus in se concedit  Saluator calcare super serpentes et scorpiones, et super omnem uirtutem inimici . Sed illis hec dicentibus, nos pre infidelitatis fragilitate magis magisque metuebamus, et rogabamus eos ne uellent sequi draconis uestigia, sed potius ut recto itinere pergeremus. Unus tamen ex ipsis alacritate impatiens insecutus est draconem. Et cum non longe inuenisset eius speluncam, clamabat nos ut iremus ad eum, et uideremus exitum rei. Quidam tamen ex fratribus occurrit nobis, qui in uicina eremo habitabat, et prohibuit nos sequi draconem, dicens, non posse nos nec aspectum eius tolerare, precipue quia tale aliquid in usu non habuimus uidendi: se uero dicebat frequenter uidisse ipsam bestiam uastitatis incredibilis, et habere in longitudine quindecim cubitos.  Cumque nos ad locum dehortatus esset accedere, ipse properans, fratrem qui illic nos opperiebatur paratus ad perimendam bestiam, abstraxit, secumque reuocauit, et nolentem discedere nisi extingueret eam, multa prece deflexit. Qui cum uenisset ad nos, ignauiam nostram infidelitatemque redarguit.

 Peruenientes autem ad cellulam illius, cum multa dilectione suscepti 158 ab eo requieuimus. Ille uero narrabat nobis, quod in illo loco ubi ipse commanebat, quidam fuit uir sanctus, cuius ipse esset discipulus, Ammon nomine , per quem plurimas uirtutes fecisset Dominus. Inter cetera igitur etiam hoc de eo narrabat.

Frequenter, inquit, ueniebant ad eum latrones panem, quo solo uescebatur, auferentes ei, et si quid erat quod ad uictum suum continentissimum repositum uidebatur. Cumque frequenter ab his molestiam pateretur, quadam die processit ad eremum, et inde rediens duos dracones ingentes secum comitari iussit, atque ad ostium monasterii sui manere eis precepit, ingressumque seruare. ueniunt ex more latrones, uidentes  L. nescientes] qui essent custodes in limine, et ut uiderunt dracones, exanimes et amentes effecti, obmutuerunt, et statim conciderunt. Quod ubi senior sensit, egressus inuenit eos semineces, et accedens atque erigens, increpabat eos, dicens: Cernitis quantum uos duriores bestiis estis: ille enim nobis propter Deum obediunt, uos autem nec Deum timetis, nec uitam seruorum Dei inquietare erubescitis. uerumtamen introducens eos in cellam, posuit eis mensam, et iubet ut perciperent cibum. Illi uero corde compuncti, et ab omni mentis sue immanitate conuersi, multis qui prius Domino seruire ceperant, in breui meliores fiunt. In tantum enim per penitentiam profecerunt, ut post non multum temporis, etiam ipsi eadem facerent signa, easdemque  uirtutes.

Alio preterea tempore immanissimo quodam dracone uicinas uastante regiones, et plurimos perimente, uenerunt habitatores loci illius ad supradictum patrem, orantes eum, ut de regionibus suis perimeret bestiam; simul etiam, ut ad misericordiam flecterent senem, puerum quemdam pastoris filium secum deferunt, qui solo uisu draconis exterritus mente exciderat, et ab solo halitu bestie exanimis portabatur ac turgens. Tunc ille puerum quidem perungens oleo, restituit sanum. Semetipsum uero ad necem draconis instigans, illis interim, quasi qui nichil eos posset iuuare, promittere nichil uoluit. Mature autem surgens abiit ad 159 digressus bestie, et fixit genua sua in terram deprecans Dominum.  Tunc bestia cum ingenti impetu uenire super eum cepit, teterrimis flatibus, ac sibilis stridoribusque premissis. At ille nichil horum metuens, conuersus ad draconem dixit: Perimat te Christus Filius Dei, qui perempturus est cetum magnum. Et ubi hec senior dixit, statim dirissimus draco omne simul cum spiritu euomens uenenum, disruptus crepuit medius. Cum autem conuenissent finitimi habitatores, et cum facto miraculo obstupescerent, fetoris uehementiam  non ferentes, congregauerunt super eum arene moles immensas, astante tamen ibidem patre Ammone, quia nec sic quidem, cum mortua fuisset bestia, sine ipso appropinquare ei audebant.



CAPUT IX. DE [a 1Kb] COPRETE PRESBYTERO ET PATERMUTIO.

Erat quidam presbyter, Copres nomine , in ipsa eremo habens monasterium, uir sanctus annorum circiter octoginta, et ipse multas uirtutes faciens, languores curans, et efficiens sanitates, sed et demones fugans, et multa mirabilia faciens. Ex quibus nonnulla etiam in nostri presentia effecit. Is ergo cum uidisset nos, et osculo salutasset, atque ex more post orationem etiam pedes  lauisset, requirebat a nobis, que gererentur in seculo. Nos autem rogabamus eum, ut ipse magis nobis de suis gestis aliqua narraret, et ex quibus actibus, quibusue meritis Dominus ei tantam gratiam contulisset, exponeret. At ille nichil dedignatus est, et sue uite, et priorum suorum narrare nobis ordinem cepit, quos tamen longe illustriores fuisse perhibebat, seque ipsorum exempla uix parua sectari. Dicebat ergo: Nihil magni est, o filioli, quod in nobis uidetis, ad comparationem sanctorum patrum.

Erat enim quidam ante nos uir nobilissimus, Pater nomine Mutius [1 1Kb] Hic fuit primus in hoc loco monachus, et in omni hac eremo uiam salutis omnibus nobis primus ostendit. Hic autem 160 primo Gentilis fuit, latronum maximus, et sepulcrorum uiolator,  atque in omnibus flagitiis opinatissimus; ad quem tali ex modo occasio salutis aduenit. Nocte quadam ad domum cuiusdam uirginis Deo sacrate exspoliandi caussa perrexit, cumque machinis quibusdam, que huiusmodi artificibus satis note sunt, domus eius tecta conscendisset, querens quali arte, uel quo aditu ad penetralia eius irreperet, difficultate perpetrandi operis innexus, plurimum noctis tempus in tectis positus, sine ullo transegit effectu. Post multos uero animi conatus frustra adhibitos, ueluti fessus, somno opprimitur, et per uisum assistere sibi uidet quemdam regio habitu, dicentem: Desine iam ab his flagitiis, et ab effusione humani sanguinis cessa, atque ab exsecrabilibus furtis ad laborem religiosum conuerte uigilias, et suscipe celestem  angelicamque militiam, atque ex hoc iam animi uirtutibus uiue: et ego te huius militie ducem atque principem faciam. At ille cum gratulanter, que sibi offerebantur, audisset, ostenditur ei exercitus monachorum, et principatum super eos iubetur tenere. In his euigilans, astantem uidet sibi uirginem, et requirentem, quis, aut unde, uel cur illuc aduenisset. At ille quasi amens effectus, nichil ei respondit, sed tantum ut Ecclesiam sibi ostenderet rogat. Illa uero  cum intellexisset, esse in se aliquid operis diuini hominem perducit ad Ecclesiam, ac Presbyteris offert. Ad quorum ille uestigia proruens, rogabat Christianum se fieri, et illico sibi penitentiam dari. Presbyteri uero, qui cognoscebant uirum hunc esse omnium flagitiorum principem, mirabantur si hec uera loqueretur. Et cum perseuerantia  sui fidem rei fecisset, monent eum, ut si hec uellet, illa penitus omitteret. Dehinc cum religionis initia suscepisset, orat sibi precepta dari, quibus uiam salutis deberet incedere. At illi tres ei primi Psalmi uersiculos tradunt. Quibus ille diligenter consideratis, sufficere sibi ait eos ad uiam salutis, et scientiam pietatis. Tribusque diebus permanens apud eos, ad eremum proficiscitur, 161 ubi plurimo tempore demoratus,  et die ac nocte in oratione cum lacrymis perdurans, cibum ex radicibus accipiebat herbarum.

Regressus autem ad Ecclesiam, tres uersiculos Psalmi, quos a Presbyteris perceperat, non solum uerbis, sed et rebus atque operibus reddidit. Presbyteri uero mirabantur, quod subito conuersus, acerrimam statim ingerit sibi abstinentiam: et instruentes eum plenius diuinis Scripturis, hortabantur secum demorari. At ille ne uideretur esse inobediens, unam apud eos exigens hebdomadam, rursus pergit ad eremum, atque ibi per septem continuos annos in omni abstinentia degens, plenitudinem gratie consequitur a Domino, ita ut pene omnes Scripturas memoriter teneret. Panem uero Dominica tantum die sumebat: et hunc diuinitus delatum. Nam cum oraret,  surgens ab oratione inueniebat panem positum, quem nemo hominum detulerat. Hunc ubi cum gratiarum actione sumsisset, sufficiebat usque ad alteram Dominicam diem.

Post multum uero temporis iterum regressus a deserto, exemplo abstinentie sue quamplurimos ad imitationem sui inuitauit: inter quos accessit ad eum adolescens quidam, cupiens eius esse discipulus. Cui ille cum habitum monachorum, hoc est [a 1Kb] lebetam, et cucullam, ac melotem, que est caprina pellis, imposuisset, docere eum de ceteris monachorum institutionibus cepit. Multa tamen cum sollicitudine curabat, sicubi Christianorum quis fuisset defunctus, ut sepeliret eum. Quem cum uidisset adolescens ille discipulus suus summa cum diligentia mortuis indumenta  aptantem, dicit ad eum: uellem, ut et me mortuum ita indueres ac sepelires, magister. At ille ait: Ita faciam, fili mi, et tam copiose te induam, donec dicas, Sufficit. Post non multum uero temporis defunctus est adolescens, et predictus sermo completur. Cum enim plurima ei circumdedisset indumenta, ait ad eum coram omnibus: Sufficiunt tibi hec ad sepulturam, filiole, an adhuc uis, ut aliquid addamus? Tunc defunctus uocem cunctis audientibus emisit, obuelata iam facie, uultuque constricto, et dixit: 162 Sufficit, pater, implesti quod promiseras. Obstupuerunt autem, qui presentes aderant, et  admirati sunt ualde super tam mirabili facto eius. At ille, sepulto adolescente, continuo ad eremum rediit, summo studio iactantiam declinans.

Quodam autem tempore iterum de eremo uenit ad uisitandos fratres, quos ipse instituerat. Et cum quidam ex eis in extremis ageret, reuelatum est ei a Domino, quod esset moriturus. Hora autem iam erat ad uesperam declinans: festinabat ergo, ut eum uidere posset. uicus autem ubi decumbebat [1 1Kb] eger, longo adhuc aberat spatio, et nolens noctu introire uicum, simul et Saluatoris sermonem intra semetipsum meditans, quo dixit: Ambulate, dum adhuc lucet, ne uos tenebre comprehendant , et, Qui ambulat in luce, non offendit . Et cum uideret iam solem demergi, ait ad eum: In nomine Domini  nostri Iesu Christi sta paulisper in itinere tuo, et exspecta me donec ad uicum perueniam. At ille cum aliqua iam mergi cepisset ex parte, restitit, nec prius occubuit, quam homo Dei perueniret ad uicum. Hoc autem manifestum factum est omnibus illis qui ibidem consistebant. Stantes enim et intuentes moras solis in occasum, mirabantur omnes quid sibi uellet hoc, quod tot horis in occasum suum non descenderet sol. uidentes autem Patrem-Mutium de eremo uenientem, querebant ab eo, quid hoc esset signi, quod ostenderat sol. At ille respondit eis: Non meministis uocem Domini et Saluatoris nostri dicentem: Si habueritis fidem sicut granum sinapis, maiora horum signa facietis ? At illi cum intellexissent, ad eius fidem solem stetisse, timore magno  exterriti sunt, plurimique eorum iunxerunt se ei discipulos, et sequi eum ceperunt. Cum ergo ingressus fuisset domum illius fratris, pro quo festinauerat, et inuenisset eum iam defunctum, oratione facta, accedens ad lectulum, osculatus est eum, et ait: Quid magis desiderii habes, frater, abire, et esse cum Christo, an permanere in carne? Tunc ille, recuperato spiritu, paululum resedit, et ait ad eum: Quid me reuocas, pater? melius enim est mihi redire, et esse cum Christo: permanere 163 autem in carne, mihi necessarium non est: cui dixit: Dormi ergo in pace, fili, et ora pro me. At ille continuo reclinans se in lectulo, dormiuit. Hi autem qui aderant, obstupuerunt, dicentes: uere Dei homo est hic. Tunc ille induit adolescentem, ut sibi moris  erat, satis decore, et totam noctem psalmis hymnisque peruigilem ducens, honeste iuuenem tradidit sepulture.

Alium autem fratrem cum uisitasset decumbentem, ubi uidit eum quietem mortis difficulter accipere, et grauiter conscientie sue metu redargui, ait ad eum: Cur imparatus es, fili, ad profectionem? accusatrix, ut uideo, ignauie tue tecum pergit conscientia. Tunc ille exorabat eum, dicens: Obsecro te, pater, intercede pro me apud Deum, ut mihi parui temporis spatium largiatur, quo possim emendare uitam meam. At ille dixit ad eum: Nunc spatium  penitentie requiris, ubi uite tempus implesti? Quid faciebas in omni hoc uite tue tempore? Non potuisti uulnera tua curare? Quinimo et recentiora semper addebas. At ille cum permaneret exorans, ait ad eum senex: Si ultra non addas malis tuis mala, orabimus pro te Deum. Bonus est enim et patiens, et indulget tibi parum aliquid temporis uite, ut omnia debita tua persoluas. Et cum post hec orasset Deum, surgens de oratione, ait ad eum: Ecce tres annos Dominus tibi concessit in hac uita; tantum, ut ex animo ad penitentiam conuertaris. Et apprehensa manu eius, eleuauit eum de lecto. At ille surgens, sine aliqua dilatione secutus est eum in desertum. Et ubi completi sunt tres anni, postea reuocabat eum ad locum unde eum assumserat, iam non  quasi hominem, sed quasi Angelum ex homine Deo consignans, ita ut omnes mirarentur de conuersatione eius. Cumque conuenissent ad eum fratres plurimi, statuit eum in medio, atque ex ipso materiam sumens, per totam noctem doctrinam de fructibus penitentie et conuersionis eius produxit ad fratres. Ipso uero sermonem faciente, quasi dormitare frater ille cepit paululum, et continuo in perpetuum quieuit. Tunc facta oratione super eum, et omnibus que ad sepulturam pertinent ex more completis, ad eremum properanter abscedit.

Frequenter autem et Nilum fluuium hunc immanem pedibus transiuit, 164 aquam usque ad genua habens.

Alio tempore clausis ostiis, fratribusque in superioribus  solariis sedentibus, ipse ingressus est ad eos, et frequenter ad quemcumque locum uoluit, quamuis longe positum, intra momentum temporis euectus est.

[1 1Kb] Nam primo adhuc tempore conuersionis sue cum esset in eremo, et hebdomadam ieiunasset, aiunt, occurrisse ei hominem in deserto, habentem panes et aquam, qui exhortatus est eum accipere cibum, qui de celo ei fuerat destinatus.

In alio quoque tempore demon assistens, thesauros auri plurimos, quos Pharaonis fuisse perhibebat, ostendit ei sub terram demersos. Cui respondisse fertur Patermutius: Pecunia tua tecum sit in interitum et perditionem . Hec ergo, et his similia plurima effecit per eum Dominus.

 Sed et alii nichilominus fuerunt ante nos multi patres, quorum presentia dignus non fuit mundus, signa celestia et prodigia facientes. Quid ergo miramini, si nos parui homines parua faciamus, claudos et cecos curantes, quod et medici ex arte facere possunt?

Et cum hec nobis  senex Copres enarraret, unus ex fratribus nostris, quasi incredulitate eorum que dicebantur, tediare [2 1Kb] cepit, et pre tedio dormitare. Cumque somno fuisset oppressus,  uidit per uisum librum aureis litteris scriptum in manibus senis Copretis, ex quo narratio eius deduci uidebatur, et assistentem quemdam clarissimi aspectus uirum, canitie uenerandum, comminatione sibi magna dicentem: Cur non audis intente que recitantur, sed incredulus dormitas? At ille conturbatus euigilat, et statim nobis secretius Latino sermone que uiderat enarrabat.

Inter hec autem uidimus rusticanum quemdam accessisse ad ostium senis, habentem uas arena plenum, et exspectantem donec senex sermonem sue narrationis expleret. Nos ergo uidentes eum, interrogauimus Presbyterum, quid sibi uellet rusticanus ille stans, et arenam tenens in uase. Respondit ad nos senior, dicens: Non quidem oportebat me, o filioli,  hoc uobis prodere, ne uideamur in Dei opere gloriari, et merces laboris nostri pereat; tamen pro edificatione uestra et utilitate, qui tam longo itinere uenistis ad nos, non patiar etiam hoc abscondi a uobis, sed enarrabo opera Domini, que dignatus est implere per nos.

Terra regionis huius, que in uicino 165 nobis posita colitur, sterilis ualde et infructuosa fuit ita, ut si quando a colentibus semina ex necessitate suscepit, duplicata uix redderet. uermes enim quidam nascebantur in ipsis germinum culmis, et ascendentem segetem succidebant. Erant enim agricole loci ipsius Gentiles. Hos cum docuissemus Deum credere, et fidem Christi recipere, Christiani iam facti ueniunt ad nos, rogantes ut oraremus Dominum pro  segetibus ipsorum. Et cum diceremus eis, nos quidem oraturos, sed fidem ipsorum requiri apud Deum, que hoc percipere mereatur; illi ex arena hac que calcatur a nobis, sinus suos replentes obtulerunt nobis rogantes, ut in nomine Domini benediceremus. Et ego aio ad eos: Secundum fidem uestram fiat uobis. Tunc illi auferentes arenam secum, miscuerunt seminibus que seminaturi erant, et sparserunt per agros suos, et tantum fructum collegerunt, quantum nulla usquam potuit Aegypti terra colligere. Ex eo ergo consuetudo est eis, bis per annos singulos uenire ad nos, et eadem exspectare a nobis.

Sed et illud non celabo a uobis, quod mihi Dominus ad gloriam nominis sui prestitit. Descenderam aliquando ad ciuitatem, et inueni ibi uirum quemdam  doctorem Manicheorum seducentem populos: cum hoc habui conflictum sermonis. Sed quia erat uersutus nimis, et concludere eum uerbis non poteram, ueritus ne auditorum turbe lederentur, si ille quasi superior abscessisset in uerbis, audientibus turbis, dixi: [3 2Kb] Accendite ignem plurimum in medio platee, et ambo intremus in flammam: si quis nostrum ex ea non fuerit adustus, huius uera fides esse credatur. Quod cum dixissem, ualde placuit populo, et continuo ignis accenditur plurimus. Tunc ego apprehendens  eum, cepi mecum pertrahere ad ignem. Et ille non, inquit, ita; sed unusquisque nostrum singulariter ingrediatur: primus tamen tu debes intrare, qui hoc proposuisti. Et ego in nomine Christi consignans memetipsum, medias flammas ingressus sum; flamma uero huc illucque dispergi ac fugere penitus a me cepit. Steti 166 in medio ignis dimidia fere hora, et in nomine Domini in nullo penitus lesus sum. uidentes autem populi cum ingenti admiratione acclamauerunt, et benedixerunt Deum, dicentes: Mirabilis Deus in sanctis suis . Ceperunt etiam perurgere Manicheum, ut introiret in ignem: at ille reluctari cepit, et subtrahere se. Tunc comprehendentes eum turbe iniecerunt in medium ignis, et statim circumdans eum flamma, atque  adurens semiustum reddidit. Et illum quidem cum dedecore ex urbe populus eiecit, clamans et dicens: uiuus ardeat seductor. Me uero assumentes secum, et benedicentes Dominum, ad ecclesiam perducunt.

Alio quoque tempore dum transirem iuxta templum quoddam, uidi ibi sacrificare Gentiles, et aio ad eos: Cur uos cum sitis homines rationabiles, immolatis mutis et insensibilibus simulacris? Nonne enim uos multo magis sine sensu estis, quam illi quibus immolatis? Ad hunc sermonem Dominus aperuit eis intellectum, et relinquentes errorem suum quem agebant, secuti sunt me, et crediderunt Saluatori nostro Deo.

 Fuit mihi aliquando hortulus monasterio uicinus, in quo propter aduentantes fratres olera colere uidebamur. Quidam autem Gentilis ingressus est nocte, et furatus est olera. Que cum pertulisset ad domum suam, igni apposuit ut coqueret. Cumque tribus horis continuis ingenti igne suggesto, neque feruere, neque molliri, aut calefieri aliquatenus potuissent, sed permansissent eadem uiriditate qua missa sunt, et neque aqua quidem ipsa uel leuiter calefieri potuisset, in semetipsum regressus ille qui furatus est, erepta rursus de foco olera reportabat ad nos, et prosternens se ante pedes nostros rogare cepit, ut peccati sui ueniam mereretur, et fieret Christianus; quod et impetrauit.

Accidit autem eadem die hospites uenire ad nos plurimos  fratrum, quibus opportune olera ipsa parata sunt: gratias ergo referentes Domino pro mirabilibus suis, duplicem letitiam gessimus, et pro salute hominis, et pro beneficiis diuinis.



167 CAPUT X. DE SYRO [a 1Kb] ABBATE, ISAIA, PAULO, ET ANUPH.


Addebat et adhuc  etiam hec: Abbas, inquit, Syrus, aliquando, et Isaias, et Paulus occurrerunt sibi inuicem ad ripam fluminis. Erant autem uiri isti iusti, summe abstinentie et totius religionis. Hi pergebant uisitare quemdam nomine Anuph. Aberat autem monasterium ad quod ibant mansionibus tribus. Cum ergo uellent transire fluuium, nec esset copia transmeandi, aiunt inter semetipsos: Petamus a Domino gratiam, ut ne impediatur nobis boni operis iter. Et conuersi ad abbatem Syrum, Tu, aiunt, precipue pete a Domino: scimus enim audiri te, quia prestabit  tibi que petes. At ille cohortatus etiam ipsos secum genua figere, in oratione prostrauit se in faciem coram Domino. Et cum completa oratione, surrexissent, ecce uident appelli nauigium ad ripam fluminis paratum, ad iter quod acturi erant expeditum. Hoc ascendentes aduersus fluminis cursum ita uelociter ferri ceperunt, ut inter horam unam, totius itineris  conficerent spatium. Cumque applicuissent ad terram, Isaias ait: Dominus mihi ostendit uirum ad quem properamus, occurrentem nobis, et uniuscuiusque nostrum secreta cordis aperientem. Sed Paulus ait: Et mihi ostendit Dominus, quod post triduum educat eum de hoc mundo.

Cum ergo iter, quod ducit ad monasterium, de  flumine incedere cepissent, progressique essent paululum, occurrit eis supradictus uir, ad quem uisitandum pergebant, et salutans eos ait: Benedictus Dominus, qui uos mihi et nunc in corpore, et ante iam ostendit in spiritu. Et tunc cepit de uniuscuiusque eorum meritis, que habebant apud Deum, atque actibus memorare. Tunc Paulus ait, Quoniam et nobis Dominus ostendit, quod post triduum te de hoc mundo assumat, petimus a te, ut etiam de tuis nobis uirtutibus et actibus, quibus Domino placuisti, enarres, nec uerearis iactantie notam. Abscessurus enim de hoc mundo, ad imitationem posteris gestorum tuorum memoriam derelinque. Tunc ille, Nihil, inquit, magnum fecisse memini, hoc tamen custodiui, ex quo nomen Saluatoris nostri in persecutione confessus  sum, ne 168 post confessionem ueritatis mendacium de ore meo procederet, neque post amorem celestium terrenum aliquid amarem, sed nec gratia Domini in his defuit mihi. Numquam enim me fecit egere aliquo terreno, omnem quem desideraui  cibum, Angelorum mihi deferens ministerio. Nihil a me occultauit Dominus eorum que geruntur in terris: numquam defuit cordi meo lux eius, per quam suscitatus somnum corporis non requirebam, desiderium habens semper uidendi eum. Sed et Angelum suum assistere mihi semper fecit, edocentem me de singulis quibusque uirtutibus mundi. Lux mentis mee numquam extincta est. Omne quod petii a Domino, sine mora consecutus sum. Ostendit mihi frequenter multitudines Angelorum assistentium sibi; uidi et cetus iustorum, congregationesque martyrum, monachorum conuentus, omniumque Sanctorum, eorum dumtaxat, quorum opus non est aliud, nisi laudare semper et benedicere Dominum in simplicitate cordis et fidei. uidi econtrario Satan, et  angelos eius eternis ignibus tradi, et rursus iustos eterna letitia perfrui. Cumque hec et multa alia his similia per totum triduum enarrasset eis, tradidit spiritum. Et continuo uident ipsi ab Angelis suscipi eius animam, atque ad celos ferri, ita ut uocem hymnorum audirent etiam ipsi, quibus una cum Angelis anima eius abscedens Dominum collaudabat.



CAPUT XI. DE [a 1Kb] HELENO.

Fuit et alius uir sanctus, Helenus nomine : hic a pueritia in seruitio Domini, cum omni continentia et castissimis institutionibus enutritus, ad summa merita peruenerat. Denique cum adhuc puer esset in monasterio, si necessarius fuisset ignis, ut e uicino peteretur, ardentes  prunas uestimento ferebat illeso. Quod admirantes omnes qui aderant fratres, studium animi uiteque eius ac meriti imitari cupiebant. Huic quodam tempore cum solus esset in eremo, desiderium uescendi mellis exortum est: et conuersus uidit in saxo fauum mellis inherentem, et intelligens inimici hanc esse fallaciam, continuo semetipsum increpans, ait: Discede a me, deceptrix et illecebrosa concupiscentia. Scriptum est enim, Spiritu ambulate, et concupiscentias carnis ne perfeceritis . Et statim derelinquens etiam locum 169 ipsum, discessit, et abiit in desertum, atque ibi tamquam pro concupiscentia carnis punienda, ieiuniis semetipsum cepit affligere. Tertia autem septimana ieiunii sui uidet in deserto iacere diuersa poma sparsa: et intelligens  dolos inimici, ait: Non manducabo, neque contingam, ne fratrem meum, hoc est animam meam scandalizem. Scriptum est enim, Quia non in cibo solo uiuit homo, sed in omni uerbo Dei . Cumque et sequenti septimana ieiunaret, paululum in somno deductus est, et ecce Angelus Domini astitit ei per uisum, dicens: Surge iam, et que tibi apposita inueneris, nichil dubitans uescere. Surgens autem, uidit aque fontem lenibus repletum fluentis, eiusque ripas in circuitu herbis quibusdam teneris odoratisque pretextas. Et accedens decerpere cepit  et edere, similiter et ex fonte poculum sumere. Confirmabat autem, se numquam in omni uita sua tante dulcedinis aliquid et tante suauitatis hausisse. Inuenit autem in ipso loco etiam speluncam quandam, intra quam aliquandiu requieuit. Et cum reficiendi corpusculi tempus et necessitas adfuisset, per Dei nichilominus gratiam, nichil deerat eorum que poscebat a Domino.

Quodam uero tempore pergebat ad uisitandos fratres incommodos, quibus etiam que necessaria erant ad refectionem corporis deferebat. Et cum in itinere eorum que portabat onere grauaretur, uidit eminus onagros transire per desertum, et exclamauit, dicens: In nomine Domini nostri Iesu Christi, ueniat huc unus ex uobis, et suscipiat sarcinam meam. Et  ecce unus ex omni grege, tota cum mansuetudine pergit ad eum. Tunc ille prebenti se sponte, et onus imponit, et ipsi insedit, et cum omni uelocitate ab eo ad cellulas fratrum, quo pergebat, euectus est.

Alio rursus tempore Dominica die uenit ad quoddam monasterium fratrum, et cum uidisset eos non agentes solemnitatem diei, caussam requirit. Cum autem dixissent, pro eo quod Presbyter non adesset, qui trans flumen maneret: propter metum enim crocodili transire nullus audebat. Tunc ille dixit: Si uultis, ego uadam, et adducam eum ad uos. Et continuo ad ripam fluminis pergit: ubi cum nomen Domini inuocasset, presto fuit bellua, et que solebat adesse ad perniciem hominum, adfuit tunc ad uehiculum iusti, tergo quoque suo suscipiens 170 eum, cum  omni metu subiecta, usque ad partem ripe ulterioris euexit. Adiit continuo Helenus Presbyterum, et exorare eum cepit, ut ueniret ad fratres: erat enim indutus uilissimo et abiectissimo indumento. Super quo miratus Presbyter, quis aut unde esset, uel quid sibi uellet, inquirit. Ubi uero cognouit esse hominem Dei, sequi eum cepit ad flumen. Et cum caussaretur non inueniri nauigium, quo transiri posset, tunc abbas Helenus dixit ad eum: Nihil uerearis, pater; ego iam nunc parabo uehiculum. Et exclamans uoce magna, adesse bestiam iubet. Que statim uoce eius audita affuit, ac dorsum suum ad uehendum placide preparauit: prior ipse conscendens inuitat et presbyterum, dicens: Ascende, nichil formidans. At ille, uisa bellua, exterritus, retrocedere ac refugere cepit.  Omnes autem qui aderant, stupor ingens et metus apprehendit, uidentes hominem Dei crocodilo euectum fluminis alueum transmeare. Qui ubi descendit, secum pariter in sicum educit etiam belluam, dicens ad eam: Melior est tibi mors, quam tot scelerum et tot homicidiorum inuolui reatu. At ille statim corruens exspirauit.

Interea per triduum in monasterio sanctus Helenus permanens, docebat fratres spiritalem doctrinam, ita ut etiam nonnullorum cogitationes cordis, et secreta consilia proferret in medium, et alium quidem  proderet spiritu fornicationis urgeri, alium spiritu iracundie, alium uero cupiditate pecunie, nonnullos [1 6Kb] autem iactantie ac spiritu superbie illudi. Alterius uero mansuetudinis, alterius iustitie, alterius patientie testimonium dabat, et sic ex utraque parte aliorum uitia, aliorum uirtutes animi exaggerans, ad omnes eos profectus mirabiliter excolebat. Agnoscentes uero singuli quique, ita agi inter semetipsos, ut ille annuntiauerat, corde compuncti emendabantur. Profecturus autem ait ad eos: Preparate olera ad aduentum fratrum. Et illis preparantibus, continuo superuenerunt fratres, quibus honorifice susceptis, ipse contendit ad eremum.

Rogabat autem eum quidam de fratribus, ut permitteret eum secum degere in eremo. Cumque  respondisset ei, graue esse negotium et plurimum laboris, obsistere tentationibus demonum; eo contentiosius iuuenis persistebat, promittens se cuncta tolerabiliter perlaturum, tantum 171 ut preberet ei copiam consortii sui. Et cum permisisset, secutus est eum ad eremum, quem ille in uicina sibi spelunca habitare iubet. Tunc demones aduolant per noctem: primum fedis et turpibus eum cogitationibus exagitant, post hec uero etiam uiolenter irruere et necare eum aggrediuntur. Effugiens autem iuuenis, et peruolans ad cellulam sancti Heleni, quibus malis urgeretur, exponit. Tunc senior consolatus est eum paucis uerbis, et de uirtute fidei ac patientie commonens, statim reuocat ad speluncam, de qua effugerat, et tamquam sulcum  quemdam per arenam extra cellulam iuuenis, digito suo ducens, precepit in nomine Domini, ne audeant demones statutum transgredi limitem: et ita uerbi eius uirtute adolescens permansit de reliquo securus.

Ferebatur de eo, quod et ipse adolescens in eremo positus, celestes sepe percepisset cibos, et fratribus ad se uenientibus, cum nichil habuisset quod apponeret, affuisse quemdam adolescentem panes ei et que erant necessaria deferentem, eaque cum ante speluncam eius deposuisset, ultra nusquam comparuisse; dixisse uero eum ad fratres: Benedicamus Dominum, qui preparauit nobis mensam in deserto.

Hec, et alia plurima de sanctorum Patrum uita et conuersationibus enarrans nobis pater Copres, et  cum omni affectu instruens; post edificationem uero sermonum, introducit nos in hortulum suum, ostendit nobis arbores palmarum, aliorumque pomorum, quas ipse plantauerat, et dicebat: Hec me in eremo plantare rusticanorum fides admonuit. Ut enim uidi eos tantam fidem habere, ut arenam sub nostris uestigiis colligentes, per agros suos spargerent, et terram sterilem ad totius fecunditatis uerterent ubertatem, pudor, inquam, est, si nos inferiores  his inueniamur in fide, quorum fides per nos consignata est Deo.



CAPUT XII. DE [a 1Kb] ELIA.

uidimus et alium senem  uenerabilem, Eliam nomine, in finibus ciuitatis Antinoo, que est metropolis Thebaidis, centum fere iam et decem  annorum, super quem dicebant, quod uere spiritus Elie in eo requieuisset. Multa enim de eo et magnifica referebantur. Septuaginta namque annos 172 in solitudine uastissima eum transegisse perhibebant; cuius deserti horrorem terroremque nullus sermo digne poterit exponere. Illic ergo sedebat senior tota hac etate,  humane habitationis nesciens loca. Semita autem erat angusta et scrupea, que ad eum ducebat, que uix inueniri a commeantibus posset. Locus uero ipse in quo sedebat, spelunca erat terribilis quedam, et intuentibus plurimum horroris incutiens. Ipse autem trementibus iam membris pre matura quatiebatur etate. Incessabiliter tamen per singulos dies signa faciebat, et aduenientes ad se quacumque incommoditate constrictos, omnimodis resoluebat. Cuncti uero patres confirmabant, quod nullus omnino meminisset quando hic secessisset ad eremum. Cibus ei erat panis exiguus, et paucissime oliue, usque ad ultimam senectutem. Nam in iuuentute septimanas frequenter ieiunasse perhibebatur.



CAPUT XIII. DE [b 1Kb] PITHYRIONE.


Interea  redeuntes ex Thebaide, uidimus montem quemdam preruptum fluuio imminentem, elatione minacis saxi, aspectu etiam ipso terribilem, in quo erant per ipsa precipitia spelunce difficilis adscensus. In his monachorum plurimi commanebant, quorum pater erat nomine Pithyrion. Hic et ex discipulis beati Antonii fuit, et post illius obitum cum sancto habitauerat Ammone. Post huius quoque abscessum in hoc se constituerat monte: sed et tanta in eo erat uirtutum copia, tantaque gratia sanitatum, et potestas aduersus demones, ut duorum merito summorum uirorum solus hereditatem consecutus duplicem uideretur. Hic ergo multos monitis  edificans, multaque doctrina instruens, precipue tamen de discretione spirituum nos docebat dicens, esse quosdam demones, qui certis quibusque uitiis obsequantur, quique cum affectus anime passibiliter et uitiose uiderint moueri, conuertunt eos ad omne facinus malum. Si quis ergo est, qui uult demonibus dominari, prius uitiis suis et passionibus dominetur. Quodcumque enim uitium proprie passionis abieceris, huius uitii demonem poteris etiam de obsessis  corporibus effugare. Et ideo conandum est paulatim propria uitia superare, ut [1 1Kb] possimus etiam demones superare, qui huiusmodi uitiis obsequuntur. Hic secundo reficiebatur 173 in septimana, pulticulas accipiens ex farina, nec poterat iam accipere aliam escam, neque etate, neque consuetudine permittente.



CAPUT XIu. DE PATRE [a 1Kb] EULOGIO.

uidimus et alium  sanctum patrem, Eulogium nomine, qui in offerendis Sacramentis tantum gratie acceperat a Domino, ut uniuscuiusque accedentium ad altare Dei merita culpasque cognosceret. Denique ex monachis  quosdam uolentes accedere ad Communionem, retinebat dicens: Quomodo ausi estis accedere ad Sacramenta diuina, cum mens uestra et propositum sit in malo [2 1Kb] ? Denique aiebat: Tu hac nocte habuisti cogitationes fornicandi. Tu uero dixisti in corde tuo: Nihil interest, siue iustus ad Sacramenta, siue peccator accedat. Et alius dubitationem habuit in corde suo, dicens: Quid enim me sanctificare Communio potest? Hos ergo singulos remouebat a communione Sacramenti, et dicebat eis: Secedite paululum, et agite penitentiam, ut purificati per satisfactionem et lacrymas, digni habeamini communione Christi.



CAPUT Xu. DE [b 1Kb] APELLEN PRESBYTERO ET IOANNE.


uidimus et alium Presbyterum  in uicina regione nomine Appellen, uirum iustum. Hic faber erat ferri, et que necessaria erant fratribus operabatur. Quodam autem tempore, cum ad fabrilia opera uigilaret in silentio noctis, conuersus diabolus in formam mulieris speciose, uenit ad eum tamquam aliquid operis ei deferens. Tum ille arreptum manu nuda de fornace ferrum candens, in faciem eius iniecit. At illa clamans et ululans aufugit, ita ut omnes fratres, qui in circuitu commanebant, ululatum eius fugientis audirent, et ex eo iam uir ille in usu habuit, ferrum candens manu nuda tenere, nec ledi. Ad hunc ergo cum uenissemus, et humanissime nos suscepisset, poscebamus ab eo,  ut nobis uel de suis gestis, uel de eorum quos precipuos in conuersatione sancta sciret, uirtutibus loqueretur. Tunc ille:

Est, inquit, in hac eremo uicina frater quidam nomine Ioannes, etate prouectus, uita et moribus, atque abstinentia cunctos precellens. Hic primum cum accessisset ad eremum, tribus continuis annis, sub cuiusdam saxi rupe stans, semper 174 orauit, ita ut numquam omnino resederit, neque iacuerit. Somni autem tantum caperet, quantum stans capere  potuit. Cibum uero numquam sumserat nisi die Dominica. Presbyter enim tunc ueniebat ad eum, et offerebat pro eo sacrificium, idque ei solum Sacramentum erat et uictus.

Huic quodam die satanas subripere uolens, transfigurauit se in presbyterum, qui uenire ad eum solebat, et preueniens horam solitam, simulabat se Sacramentorum gratia uenisse. At ille uigilanter intelligens diaboli fraudem, cum indignatione quadam ait ita ad eum: O omnis doli omnisque fraudis pater, inimice omnis iustitie, non desinis seducendo animas Christianas, sed et ausus es etiam ad ipsa te immergere terrifica et sacrosancta mysteria. At ille respondit ei: Putaui, inquit, quod possim te lucrifacere: sic enim et alium quemdam ex uestris decepi,  ita ut mente excederet, et perderet sensum. Quem cum credentem mihi, insanum reddidissem, tot iusti orantes pro eo, uix eum et in loco et sanitati restituere potuerunt. Et hec cum dixisset demon, aufugit ab eo.

Erat autem supradictus uir persistens in opere cepto, atque in oratione perdurans. Pedes uero eius, ex eo quod multo tempore immobiles fuerant, disrumpebantur, ita ut sanies ex eis proflueret. Tres autem cum complerentur anni, affuit Angelus Domini, et ait ad eum: Dominus iehsu Christus, et Spiritus sanctus suscepit orationes tuas, et corporis tui cicatrices sanat, et celestis cibi, id est uerbi et scientie sue tibi abundantiam donat. Et contingens os eius ac pedes, et ab ulceribus eum sanum reddidit,  et repletum scientie et doctrine gratia, cibi famem sentire non fecit. Iubet autem transire eum ad alia loca, et eremum circumeuntem uisitare etiam alios fratres, et edificare eos in uerbo et doctrina Domini. Dominica autem die ad eumdem semper reuertebatur locum, simili modo Sacramentorum gratia, reliquis uero diebus etiam opus manuum faciebat et operabatur, iumentorum cingula ex palmarum foliis texens, ut in illis locis haberi moris est.

Quodam uero tempore claudus aliquis ire ad ipsum uoluit, ut ab eo curaretur. Contigit autem ut animal, quod ascensurus erat, cingulum manibus hominis Dei factum haberet. Cum ergo imponeretur supra iumentum, statim ut 175 contigerunt pedes eius illud cingulum, sanus effectus est. Sed et quibuscumque  egris benedictum panem misit, statim ut ex eo perceperunt sanati sunt. Et alias multas uirtutes et sanitates per eum Dominus impleuit.

Habuit autem et hanc gratiam super omnes patres et ceteros homines, ut uniuscuiusque fratrum de uicinis monasteriis conuersatio ei reuelaretur, ita ut scriberet ad patres ipsorum, et commoneret quod illi et illi segniter agerent, nec rectum in timore Dei propositum gerunt: illi uero et illi in fide et animi uirtute proficiunt. Sed et ad ipsos fratres  scribebat, aliis quidem quod multum tediosi essent erga fratres, et pusillo animo erga patientiam, aliis uero quod bene, constanter et sollicite agerent, et sufficienter consolarentur fratres. Et quid huic meriti pro uirtutibus, quid uero illi correptionis immineret a Domino pro ignauia predicabat, et ita eorum qui absentes erant, actus et caussas, ac merita, uel negligentiam describebat, ut audientes hi de quibus dicebatur, conscientia conuicti negare non possent.

Docebat autem omnes, ut a uisibilibus et corporeis rebus animos ad inuisibilia et incorporea transferrent. Tempus enim, inquit, est ut ad huiusmodi studia transeamus: neque enim semper pueri, et semper infantes esse debemus, sed aliquando iam ad  spiritalia et altiora conscendere, et uirorum sensus capere, atque ad perfectiorem subire intelligentiam, ut possimus uirtutibus animi enitescere. Sed et multa alia de hoc uiro sanctus homo Dei Apelles narratione nobis fidelissima commendauit, que cuncta conscribere et longum uidetur, et pro magnitudine sui, nonnullis audientium uix credibile.



176 CAPUT XuI. DE [a 3Kb] PAPHNUTIO.

uidimus et monasterium  sancti Paphnutii hominis Dei, qui nominatissimus in illis locis anachoretes, et ultimus habitator fuerat deserti in regionibus Heracleos, splendide apud Thebaidam urbis.

 De hoc ergo  fidelissima patrum narratione comperimus, quod cum fuisset uite Angelice, quodam tempore orauerit Deum, ut sibi ostenderet, cui sanctorum similis haberetur. Assistens uero Angelus respondit ei, quod similis esset symphoniaco cuidam, qui in uico illo cantandi arte uictum quereret. Tunc ille obstupefactus nouitate responsi, cum omni properatione pergens ad uicum, perquirit hominem. Et cum inuenisset, studiosissime percontatur ab eo, quidnam sancti et religiosi operis gestum sit ei, omnesque actus eius curiosius discutit. At ille respondit quod res erat, se esse indignissime  uite hominem peccatorem, atque ante non multum temporis, ex latrone ad istud quod nunc exercere uideretur, fedum artificium deuolutum. Paphnutius eo magis instabat, requirens, si quid ei forte, uel inter latrocinia pii operis fuisset admissum. Nihil, inquit, mihi conscius sum boni: hoc tamen scio, quod cum inter latrones essem, capta est aliquando a nobis uirgo Deo consecrata: cuius cum ceteri college mei latrones cuperent eripere pudorem, obieci me in medium et eripui de contaminatione latronum, et nocte deducens eam usque ad uicum, domui sue restitui intactam.

Alio quoque tempore  inueni mulierem honeste forme in eremo oberrantem. Hec cum interrogaretur a me cur aut quomodo in hec  loca aduenisset? 177 respondit: Nihil me interroges infelicissimam mulierem, nec caussas requiras, sed si ancillam placet habere, abducito quo uis. Mihi enim infelici est maritus, qui debiti fiscalis gratia sepe suspensus et flagellatus, ac penis omnibus cruciatus seruatur in carcere, nec aliam ob caussam producitur, nisi ut tormenta patiatur. Tres autem nobis filii fuerunt, qui iam pro eiusdem debiti necessitate distracti sunt. Ego quoque miserrima, quia ad similes penas inquiror, de loco ad locum fugitans, inedia miseriaque confecta, per hec nunc latitans oberro loca, triduum hoc iam sine cibo ducens. Ego ubi hec audiui, miseratus adduxi eam ad speluncam, et reficiens animam eius fame collapsam, dedi etiam trecentos ei solidos, pro quibus se ac  maritum, et filios non solum seruituti, sed et suppliciis asserebat obnoxios: et reuocata ea ad ciuitatem, omnes eos data pecunia liberauit. Tunc pater Paphnutius, Ego, inquit, nichil tale feci: tamen credo etiam ad te peruenisse, quod celebre Paphnutii nomen inter monachos habeatur. Fuit enim mihi non mediocris studii, ut uitam meam in huiusmodi excolerem disciplinis. Deus igitur de te mihi reuelauit, quia nichilominus apud ipsum meriti habeas quam ego. Quia ergo, frater, uides te non minimo loco haberi apud Deum, non negligas animam tuam. At ille statim fistulas quas manu gerebat abiiciens,  secutus est eum ad eremum, et artem musicam in spiritualem commutans uite mentisque harmoniam, per integrum triennium arctissime se tradidit abstinentie, in Psalmis et orationibus semetipsum die noctuque exercens, atque iter celeste animi uirtutibus agens, inter sanctorum Angelicos choros reddidit spiritum.

Posteaquam Paphnutius  predictum symphoniacum omni exercitio uirtutum consummatum premisit ad Dominum, ipse acrioribus semetipsum studiis, quam prius exercuerat, agens, iterum Domino supplicabat, ut sibi ostenderet, quis sibi similis esset super terram. Fit ergo iterum uox Domini ad eum dicens: Similem te esse nosce primario uici illius, qui est in proximo. Quibus auditis  Paphnutius, sine mora ad eum properans, pulsat ad ostium domus eius. Ille uero, cui moris erat suscipere 178 hospites, occurrit ei, atque introduxit in domum suam, lauans quoque pedes eius, apposuit mensam, agitque conuiuium. Inter epulas uero percontari Paphnutius cepit ab hospite, qui actus ei, quod studium, cuiusque operis haberet exercitia? Ille uero cum de se humilia responderet, et latere in bonis quam publicari mallet, perurgebat Paphnutius dicens, reuelatum sibi esse a Domino, quod dignus esset consortii monachorum. At ille eo magis humiliora de seipso sentiens, aiebat: Ego quidem in nullo mihi sum boni alicuius conscius, uerum quia uerbum Dei factum est ad te, eum quem nichil latet, celare non possum. Hec ergo que mihi in medio  multorum posito in usu sunt, loquar. Triginta iam completi sunt anni, quod continentie consensum habere me cum coniuge mea nullus agnouit. Suscepi autem ex ea tres filios, horum enim caussa solummodo cognita est mihi uxor, nec preter eam alia, nec ipsa ultra iam cognita. Suscipere hospites numquam cessaui, sed ita, ut neminem ante me paterer aduenienti occurrere peregrino. Non dimisi umquam de domo mea hospitem sine uiatico: pauperem nullum despexi, sed que necessaria fuerant prebui. Si in iudicio sedi, nec filii mei personam contra iustitiam accepi. Alieni laboris fructus nunquam introierunt in domum meam. Litem si uidi, nunquam preterii, donec reconciliarem dissidentes ad pacem. Nemo umquam deprehendit in culpa famulos meos:  numquam greges mei leserunt fruges alienas: uolentem seminare in rure meo numquam prohibui, nec uberiora mihi noualia elegi, steriliora illis dereliqui. Quantum in me fuit, numquam permisi ut potentior infirmum premeret. Semper studui in uita mea, ut neminem contristarer. In iudicio si fui caput, neminem condemnaui, sed dissidentes reuocare in concordiam studui. Hec interim mihi uite institutio, Deo donante, hactenus fuit.

Audiens autem hec beatus Paphnutius, caput eius exosculans, benedixit eum dicens: Benedicat te Dominus ex Sion, et uideas que bona sunt in Ierusalem . Quia ergo bene hec et conuenienter implesti, illud tibi deest, quod bonorum  omnium summum est, ut omittens cuncta, ipsam ueram iam sequaris Dei sapientiam, et secretiores 179 inquiras thesauros, ad quos non aliter poteris peruenire, nisi abneges teipsum et tollas crucem tuam, et sequaris Christum. At ille cum audisset hec, nichil moratus, nec omnino aliquid in domo sua ordinans, secutus est uirum Dei, pergens cum ipso ad desertum. Cumque uenisset ad flumen, nusquam ad transmeandum reperto nauigio, Paphnutius precepit intrare secum pedibus fluuium, cum in illis locis profunda habebatur altitudo. Transierunt ergo pariter fluuium, ita ut aqua eis uix ad latera perueniret. Ubi uero uenerunt ad desertum, collocat hominem Paphnutius in cellula quadam, haud procul a suo monasterio posita, et conuersationis spiritualis ordinem  tradidit, perfectorumque studiorum exercitia docuit, scientie quoque secretiora concredit. Cumque eum in omnibus instruxisset, semetipsum denuo maioribus exercitiis dedit, exiguos priores deputans labores, quibus conferri poterat is, qui seculi uidebatur actibus occupatus. Hoc enim sibi dicebat: Si isti, qui sunt in seculo, tantum boni operis faciunt, quantum nos studere debemus, plus uel amplius in abstinentie labore eos antecedere? Tempore autem aliquanto in his transacto, et ad scientie perfectionem eo perducto, quem perfectum iam in operibus assumserat, quadam die Paphnutius sedens in cellula sua, uidet animam eius inter Angelorum choros assumtam, dicentium: Beatus quem elegisti, et assumsisti: habitabit in tabernaculis tuis .  Et cum hec audisset, agnouit assumtum esse ex hoc mundo uirum. Tunc uero Paphnutius persistebat in ieiuniis et orationibus, semetipsum ad maiora et perfectiora extendens.

Et rursus orabat Dominum , ut sibi ostenderet, cui similis haberetur inter homines. Rursus ei diuina uox respondit, dicens: Similis es negotianti ei, quem uideris ad te uenientem, sed et exsurge uelociter, et occurre ei. Adest enim uir cui te similem indicaui. Et Paphnutius sine mora descendens, occurrit cuidam negotiatori Alexandrino uiginti millibus solidorum mercimonia tribus nauibus deferenti ex Thebaide. Et quoniam erat religiosus, et bonorum operum studium gerens, decem leguminum saccos pueris suis impositos, ad monasterium  Dei hominis deferebat: et hec ei caussa adeundi Paphnutium 180 fuit. At ille continuo ut eum uidit: Quid agis, inquit, o pretiosissima et Deo digna anima? Quid tibi cum terrenis est labor, cui sors et societas cum celestibus data est? Relinque hec illis, qui de terra sunt et de terra cogitant: tu autem regni Dei, ad quod uocatus es, negotiator efficere, et sequere Saluatorem, a quo paulo post assumendus es. At ille nichil omnino differens, precepit pueris suis ut omnia que superessent  pauperibus erogarent. Ipse uero sequens sanctum Paphnutium ad desertum, in eodem ab eo constitutus est loco, ex quo et priores ad Dominum fuerunt assumpti. Qui similiter ab eo  de omnibus instructus, in exercitiis spiritualibus et diuine sapientie studiis permanebat. Breui autem tempore consummato, etiam hic translatus est ad congregationem iustorum.

Et non multo post  cum etiam ipse Paphnutius in ipsis summe abstinentie exercitiis et laboribus uitam poneret, astitit ei Angelus Domini, dicens ad eum: ueni iam, benedicte, et ingredere ea, que tibi debentur eterna tabernacula. Ecce enim adsunt Prophete, qui te in suum suscipiant chorum. Hoc autem tibi prius idcirco non reuelaui, ne forte elatus, damnum aliquod tui laboris incurreres. Et unam post hec in corpore adhuc positus diem ducens, cum quidam Presbyteri ad eum uisitandum uenissent, omnia eis que sibi Dominus reuelauerat,  nota fecit, dicens ad eos, nullum in hoc seculo debere despici, etiam si latro sit aliquis, aut in scena positus, etiam si cultum ruris exerceat, et coniugio uideatur adstrictus, etiam si negotiator dicatur, et mercimoniis seruiat, tamen in omni ordine humane uite sunt anime Deo placentes, et habentes actus aliquos occultos, quibus delectatur Deus: unde constat, non tantum professionem uite, aut habitus speciem Deo esse placitam, quantum sinceritatem, atque affectionem mentis, operumque probitatem. Et cum similia de singulis quibusque disseruisset, tradidit spiritum. Euidenter autem Presbyteri qui aderant, omnes fratres uiderunt eum ab Angelis suscipi, hymnum canentibus et collaudantibus Deum.



181 CAPUT XuII. DE MONASTERIO ABBATIS [a 1Kb] ISIDORI.


uidimus et apud Thebaidam  etiam Isidori [1 1Kb] nominatissimum monasterium, amplissimis spatiis circumseptum muroque circumdatum, in quo habitantibus uiris, larga prebebantur habitacula. Intrinsecus putei plures, horti irrigui, omnium quoque pomorum arborumque paradisi, et quecumque necessaria usibus erant, sufficienter, imo et abundanter prouisa; ob hoc ut nulli monachorum habitantium intrinsecus necessitas ulla fieret exeundi foras ad aliquid requirendum. Senior quidam uir grauis, et de primis electus ad ianuam sedens, hoc habebat officii, ut aduentantes ea lege suscipiat, qua ingressi ultra non exeant. Si ergo semel ingredi placuerit,  stat immobilis lex: sed quod est admirabilius, ingressos non iam legis necessitas, sed uite beatitudo retinet, ac perfectio. Hic ergo senior in ianua, ubi ipse commanet, adherentem sibi habebat hospitalem  cellulam, in qua aduentantes hospitio recipiat, et omni humanitate refoueat. Ut ergo et nos ab eo suscepti sumus, intreundi nobis quidem copia nulla fuit, ab ipso autem didicimus, que institutionum beatitudo gereretur intrinsecus. Duos aiebat esse solos seniores uiros, quibus permissa est egrediendi ingrediendique libertas, qui opera fratrum dispensare, et que necessaria sunt inferre curarent; ceteros uero ita esse in silentio et quiete, orationibus et religiosis studiis operam dantes, atque animi uirtutibus pollentes, ut omnes signa faciant: et quod uere omnium mirificum signum sit, nullus eorum egritudinem cuiusquam infirmitatis incurrit, sed cum unicuique uite finis affuerit, omnimodis prenoscens, et indicans ceteris fratribus suis de suo  exitu, atque omnibus uale dicens, ad hoc ipsum recubans, spiritum letus emittit.



182 CAPUT XuIII. DE [b 1Kb] SERAPIONE PRESBYTERO. 

Sed et in regione Arsenoite Serapionem quemdam Presbyterum uidimus multorum monasteriorum patrem, sub cuius cura plura et diuersa monasteria, quasi decem millium habebantur monachorum, qui omnes ex laboribus propriis, quos precipue messis tempore, mercede manuum conquirebant, partem plurimam ad supradictum patrem conferentes, in usus pauperum destinabant. Hoc autem moris erat  non solum ipsis, sed et omnibus pene Aegyptiis monachis, ut messia tempore elocent ad metendum operam suam, atque ex ea mercede octogenos unusquisque modios frumenti plus minus conquireret, et horum partem plurimam pauperum usibus offerant; unde non solum regionis ipsius indigentes alantur, sed et Alexandriam naues frumento onuste dirigantur, uel in carcerem conclusis, uel reliquis peregrinis atque egentibus prorogande. Neque enim intra Aegyptum sufficiunt pauperes, qui possint misericordie eorum fructus et largitates absumere.

uidimus autem et in regionibus Mempheos, et Babylonis innumeras multitudines monachorum, apud quos et diuersas uirtutum gratias ac morum ornamenta perspeximus. Ibi autem tradunt esse loca, in  quibus Ioseph fertur recondidisse frumenta, quos et thesauros Ioseph uocant; alii uero Pyramidas, quas dicunt ipsas esse, in quibus, ut putant, frumenta tunc congregata sunt.



CAPUT XIX. DE [a 1Kb] APOLLONIO MONACHO ET MARTYRE.


Tradebant ergo seniores , horum fuisse quendam persecutionis tempore monachum, nomine Apollonium, qui cum uitam magnificam egisset inter fratres, etiam diaconus ordinatus est. Tempore ergo persecutionis erat ei 183 studium singulos quosque circuire fratres, et cohortari eos ad martyrium. Cumque fuisset etiam ipse comprehensus, et in carcerem trusus, Gentilium plurimi tamquam insultantes ueniebant ad eum, et uerbis blasphemis et impiis confutabant.

Inter quos fuit quidam Philemon nomine choraula famosissimus, et omni populo amabilis. Qui cum  multis eum fatigaret iniuriis, impium, et scelestum, et seductorem eum uocans, multorumque mortalium deceptorem, dignumque esse ab omnibus odio haberi: cumque hec et multa alia aduersus eum grauiora loqueretur, respondit ei Apollonius, dicens: Misereatur tibi Dominus, fili mi, et nichil tibi horum que locutus es, reputet ad peccatum. Hec cum audisset Philemon corde compunctus est, uimque uerborum eius supra humanum morem in sua mente persensit intantum, ut Christianum se repente fateretur. Et inde statim peruolat ad tribunal iudicis, atque in conspectu totius populi proclamans, Iniuste, inquit, agis, o iudex iniquitatis, uiros religiosos, et Deo amabiles puniens, nichil enim mali Christiani uel faciunt, uel docent. At ille hec audiens, primo  quidem putabat, utpote loci illius hominem, ioci aliquid proponere. Sed cum uidisset hec eum sedule prosequentem, et cum omni constantia asserentem: Insanis, inquit, Philemon, et mente captus es subito. At ille, Ego, inquit, non insanio, sed tu iniustissimus atque insanissimus iudex es, qui tot iustos iniuste perimis uiros. Ego enim Christianus sum, quod est hominum genus optimum. Tunc ille coram populo cepit eum primo plurimis blandimentis reuocare uelle in id quod eum nouerat; sed ut immobilem uidit, omnia intendit in eum genera tormentorum. Cognito uero, quod ex uerbis Apollonii hec facta ei fuerit permutatio, correptum etiam Apollonium grauioribus subdidit tormentis, et deceptoris in eum crimen exaggerat. Apollonius uero dixit ad eum:  Utinam et tu, iudex, et omnes qui assistunt, et audiunt me, hunc meum quem dicis errorem deceptionemque sequeremini. At ille ubi hec audiuit 184, et ipsum, et Philemonem ignibus tradi in conspectu populi iussit. Illi uero postquam ingressi sunt flammas, beatus Apollonius, cunctis audientibus, clamabat ad Dominum, dicens: Non tradas, Domine, bestiis animas confitentium tibi : sed ostende nobis  euidenter salutare tuum . Igitur, ubi hec in auditu populi et iudicis ad Dominum locutus est Apollonius, repente nubes repleta rore circumdedit uiros, et flammas accensi ignis extinxit: super quo stupefacti et iudex, et populus, una omnes uoce clamare ceperunt: Magnus, et unus est Deus Christianorum, solus immortalis est. Sed hec cum fuissent Prefecto Alexandrie nuntiata, semetipso truculentior redditur, et electis quibusdam de officio suo crudelissimis, et seuissimis, non tam hominibus, quam bestiis, mittit, qui et ipsum iudicem, qui mirabilibus diuinis crediderat, et eos per quos uirtus Dei apparuerat, uinctos Alexandriam adducerent. Igitur cum adducerentur omnes pariter uincti, affuit gratia Dei in uerbo, et cepit Apollonius eos, qui se uinctos  ducebant, fidem Dei docere. Quique cum Dei misericordiam credidissent, et fidem Dei tota cordis firmitate recepissent, semetipsos cum his, quos exhibere uenerant, uinctos offerunt iudici, et Christianos se esse pariter profitentur. Quos cum Prefectus in fide Domini pertinaces et immobiles peruidisset, uniuersos pariter iubet in profundum maris demergi, ignorans impius quid ageret. Hoc enim sanctis non mors, sed Baptismus fuit. Sed et horum corpora, Dei sine dubio prouidentia, integra illibataque maris unda reportauit ad littus, queque ab his, qui obsequii caussa simul uenerant suscepta, ac reuocata sub uno sepulcri domicilio collocata sunt: a quibus usque ad presens tempus, uirtutes multe, et signa miranda omnibus consummantur, sed et uota omnium atque  orationes suscipiuntur ab eis, et cum fructu petitionis implentur, quo etiam et nos dignatus est Dominus adducere, et uota nostra orationesque complere.



185 CAPUT XX. DE [b 1Kb] DIOSCORO PRESBYTERO.

uidimus et alium  uenerabilem patrem apud Thebaidam, Dioscorum nomine, presbyterum, habentem in monasterio suo centum fere monachos, quem tempore eo quo acceditur ad Sacramenta, summam curam summamque perspeximus adhibere diligentiam, ne quis eorum qui accedunt, in aliquo deferrent conscientie maculam, in tantum ut etiam de his eos commoneret, que accidere per somnia hominibus solent, uel per phantasias mulierum  apparentium, uel etiam per naturalis humoris abundantiam. Dicebat ergo: Siquidem absque mulierum phantasiis tale aliquid eueniat, non esse peccatum, congenitus enim humor in corpore, ubi propria repleuerit conceptacula, suis necesse est, ut meatibus egeratur, et ideo non trahitur ad peccatum. Ubi uero uisus mulierum, et blandimenta carnis occurrunt, in hoc iam desideriis anime et erga huiusmodi  cogitationes atque illecebras occupate dari confirmabat indicia. Debere ergo monachos, aiebat, omni genere a cogitationibus suis repellere huiusmodi simulacra, nec indulgere omnino in hec diaboli blandimenta sensus suos, alioquin nichil uidebitur interesse inter eos et illos qui in seculo uiuunt. Sed laborandum est monachis, ut etiam naturalem humorem per multam ieiuniorum abstinentiam et frequentes orationes doment ac superent: fluxamque eius labem, orationis et ieiunii continuatione restringant. Denique aiebat, et hi qui in deliciis uiuunt, si forte corporis sui egritudo deposcat, ab omnibus que noxia esse iudicauerit medicus, abstinebunt; cur non hoc multo magis monachus faciat, cui anime et spiritus sanitas expetenda est?



CAPUT XXI. DE [a 176Kb] MONACHIS IN NITRIA COMMORANTIBUS.


ueniemus autem  et ad Nitrie famosissimum in omnibus Aegypti monasteriis 186 locum, qui quadraginta fere millibus abest ab Alexandria, ex nomine uici adiacentis, in quo nitrum colligitur, Nitrie uocabulum trahens, prospiciente hoc, credo, tunc iam diuina prouidentia, quod in illis locis peccata hominum, tamquam sordes abluenda essent et abolenda. In hoc igitur loco quinquaginta fere, aut non multo minus cernuntur uicina sibi, et sub uno posita patre tabernacula, in quibus aliqui plures simul, aliqui pauci, nonnulli etiam singulares habitant, et mansione quidem aliqui diuisi, animo autem et fide et caritate coniuncti et inseparabiles manent.

 Huic ergo cum appropinquaremus loco, ubi peregrinos fratres aduenire senserunt, continuo uelut examen apum, singuli quique ex suis cellulis proruunt, atque in obuiam nobis leto cursu et festina alacritate contendunt, portantes secum quamplurimi ipsorum urceos aque et panes, secundum quod Propheta  corripiens quosdam, dicit: Quia non existis filiis Isrel in obuiam, cum pane et aqua . Tunc deinde susceptos nos adducunt primo cum Psalmis ad Ecclesiam, lauant pedes, ac singuli quique linteis quibus utebantur, abstergunt, quasi uie laborem leuantes, re autem uera uite humane erumnas mysticis traditionibus abluentes.

Quid ergo nunc de humanitate eorum, quid de officiis, quid de caritate loquar, cum omnes gestirent nos ad suam quisque introducere cellulam, et non ea solum, que hospitalitati debentur explere, sed insuper aut de humilitate, qua ipsi pollebant, docere, aut de mansuetudine atque aliis huiusmodi bonis, que apud illos, uelut ad hoc ipsum de seculo sequestratos, diuersa quidem gratia, una tamen eademque  doctrina discuntur. Nusquam sic uidimus florere caritatem, nusquam sic uidimus opus feruere misericordie, et studium hospitalitatis impleri. Scripturarum uero diuinarum meditationes et intellectus, atque scientie diuine nusquam tanta 187 uidimus exercitia, ut singulos pene eorum oratores credas in diuina esse sapientia.



CAPUT XXII. DE LOCO QUI DICITUR [b 692Kb] Cellia.

Post hunc uero  alius est locus in deserto interiori, decem fere ab hoc millibus distans, quem locum pro multitudine dispersarum in eremo cellularum, Cellia nominauerunt. Ad hunc locum hi, qui ibi prius fuerunt imbuti, et secretiorem  iam depositis indumentis ducere uolunt uitam, secedunt: eremus enim est uasta, et cellule tanto inter se spatio dirempte, ut neque in conspectu sibi inuicem, neque in uocis auditu sint posite.

Singuli per cellulas commanent, silentium ingens et quies magna inter eos est: die tantum Sabbati et Dominica in unum ad Ecclesiam ceunt, et ibi semetipsos  inuicem tamquam celo redditos uident. Si quis forte in conuentu illo defuerit, intelligunt statim eum corporis aliqua inequalitate detentum, et ad uisitandum eum non 188 omnes quidem simul, diuersis tamen temporibus omnes abeunt, portantes unusquisque secum, si quid apud se est, quod egro possit gratum uideri. Aliam uero ob caussam nullus audet proximi sui obturbare silentium, nisi forte quis possit in uerbo instruere, et uelut athletas in agone positos sermonis consolatione perungere. Multi ipsorum a tribus et quatuor millibus ad Ecclesiam ceunt: ita longo a semetipsis spatio habitationis eorum cellule dirimuntur: sed caritas in eis tanta est, et tanto inter semetipsos et erga omnes fratres constringuntur affectu, ut in admiratione et  exemplo sint omnibus. Unde et si quis forte uoluerit habitare cum eis, ubi intellexerint, unusquisque cellulam offert suam.



CAPUT XXIII. DE a 544Kb] AMMONIO.

uidimus quemdam apud eos uenerabilem patrem, Ammonium [1 1Kb] nomine, uirum in quem Deus omnem plenitudinem spiritualium contulerat gratiarum. Caritatis in eo gratiam, cum uideres, nichil tale usquam  uidisse 189 te diceres. Sed et si humilitatem considerares, longe eum in hoc dono potentiorem ceteris estimares. Et rursus si patientiam, si mansuetudinem, si benignitatem, in singulis eum uirtutibus ita precellere iudicares, ut quid cui preferre debeas, ignorares. Donum uero sapientie et scientie tantum ei contulerat Dominus, ut nullum fere ex omnibus patribus ita penetrasse aulas totius scientie crederes: sed nec ita aliquem receptum esse intra cubiculum sapientie Dei, omnes qui eum uiderant, fatebantur. [b 1Kb] Huic erant duo fratres, Eusebius et Euthymius: nam Dioscorus, qui maior natu in eis fuerat, [c 12Kb] ad Episcopatus officium raptus est. Hi ergo fratres erant ei non solum carne, sed etiam uita atque institutione et tota animi uirtute germani: qui  omnes simul eos, qui in illis locis habitabant fratres, tamquam si nutrix foueat filios suos, ita unumquemque instruentes consolabantur, et docentes ad summam perfectionem nitebantur educere.

uidimus ergo supradictum hominem Dei Ammonium [2 1Kb] habentem monasterium inter eos muro circumdatum, quod in illis locis ex lateribus coctis [3 1Kb] fieri facile solet amplum, et omnibus necessariis instructum, in quo etiam puteum ipse foderat. uenit autem quidam frater, saluari apud eum uolens, adiitque  eundem Ammonium rogans, sicubi esset cellula uacans, in qua habitare posset. Tunc illei, Ego, inquit, inquiram, sed donec inueniam, hic esto in hoc monasterio: ego enim iam nunc egrediar, ut requiram. Et relinquens ei omnia pariter cum monasterio, ipse 190 procul ab eo loco paruissimam cellulam reperit, atque in ea se constituit, fratrique qui nuper aduenerat, nec intelligenti, ex integro cum omnibus, que in eo fuerant, cessit monasterio. Sed et si plures fuissent, qui forte uenientes saluari cuperent, supradictus uir fratribus congregatis omnibus, cum alacritate iuuantibus sub die una monasterium construebat. Et cum singulis quibusque expleuisset numerum monasteriorum, inuitabantur hi, qui mansuri erant ad Ecclesiam quasi refectionis gratia, quibus  inibi occupatis, unusquisque fratrum de cellulis suis proferentes, que necessaria erant, singulorum nouas cellulas instruebant, ita ut ex collatione caritatis, nichil omnino, uel utensilium, uel que ad uictum requiruntur deesset, nec tamen manifesta fieret uniuscuiusque oblatio. Regressi ergo ad uesperam, in quibus fuerant cellule preparate, inueniebant posita omnia que ad usus erant necessaria, et ita instructa habitacula, ut nichil prorsus deesse perspicerent.



CAPUT XXIu. DE [a 79Kb] DIDYMO. 

uidimus quemdam  inter eos ex senioribus uirum bonum, nomine Didymum, in quo multa  erat Domini gratia, quam in eo etiam uultus ipse indicabat. Hic scorpiones et cerastas, id est bestias quas cornutas uocant, et angues, qui in illis locis pre feruore solis acerrimi habentur, tamquam terre quosdam uermiculos pedibus conculcabat, et ita extinguebat, ut nichil ab eis omnino pateretur.



191 CAPUT XXu. DE [b 37Kb] CRONIO. 

uidimus apud eos et alium summe antiquitatis patrem, Cronium nomine in senectute bona, et perfecta etate durantem: centum namque, et decem etatis agebat annos. Hic ex discipulis adhuc beati  Antonii supererat: cuius inter ceteras animi uirtutes humilitatis gratiam uidimus immensam.



CAPUT XXuI. DE [c 58Kb] ORIGENE.

Erat autem et alius adhuc ex discipulis Antonii, Origenes nomine, uir per omnia magnificus, et summe prudentie, cuius sermo et narratio de uirtutibus optimi magistri, hominis Dei, edificabat omnes audientes, et inflammabat uehementer, ita ut 192 oculis cerni, que ab eo narrabantur, putares.



CAPUT XXuII. DE [d 37Kb] EuAGRIO.

uidimus ibi  et sapientissimum  uirum, ac per omnia mirabilem, Euagrium [1 1Kb] nomine: cui inter ceteras animi uirtutes tanta concessa est gratia discernendorum spirituum, et purgandarum  cogitationum, ut nullus alius putaretur ex fratribus ad tantam subtilium et spiritualium rerum scientiam peruenisse. Cui quamuis rebus ipsis, et experimentis, et  per gratiam Dei magna collata fuerit intelligentia; accessit tamen et hoc, ut multo tempore instructus fuerit a beato Macario, quem famosissimum in Dei gratia, signisque et uirtutibus insignem fuisse, omnibus notum est.

193 Hic ergo Euagrius incredibilis erat abstinentie, super omnia tamen monebat fratres, si qui forte studium gererent, uel humiliandi corporis, uel  phantasias ab eo demonum propellendi, ne in bibenda aqua largiore mensura uterentur; dicebat enim: Quia si aqua multa corpus infundatur, maiores phantasias generat, et largiora receptacula demonibus prebet. Sed et multa alia de abstinentia, summa cum deliberatione edocebat. Ipse autem non solum aqua parcissima utebatur, sed et pane penitus abstinebat. Alii uero qui in illis locis morabantur fratres, pane solo et sale contenti erant, ita ut in illa omni multitudine, uix inuenires aliquem, qui oleo saltem uteretur. Plures autem in eis nec iacentes somnum, sed sedentes, et  in meditatione diuinorum uerborum positi capiebant.



CAPUT XXuIII. DE [a 107Kb] DUOBUS MACARIIS, ET PRIMO, DE [b 1Kb] MACARIO AEGYPTIO, SEU SENIORE.


Narrabant autem  nobis quidam ex patribus qui ibi erant, quod in locis illis  duo Macarii, quasi duo celi luminaria refulsissent, ex quibus unus Aegyptius genere, et discipulus beati Antonii fuit, alius Alexandrinus. Quibus ut uocabula nominis, ita uirtutes animi et celestium gratiarum magnificentia concordabat. Uterque enim Macarius, uterque abstinentie exercitiis et uirtutibus animi equaliter pollens, hoc solo alius precellens, quod quasi hereditatem gratiarum et uirtutum B. Antonii possidebat.

Hinc denique ferunt, aliquando cum homicidium in locis uicinis fuisset admissum, et innocenti cuidam impingeretur crimen admissi, confugisse ad eius cellulam eum, qui calumniam patiebatur ; affuisse etiam eos, qui perurgebant, allegantes et dicentes periclitari seipsos, nisi comprehensum  legibus traderent homicidam. Is uero cui crimen impingebatur, cum sacramentis 194 affirmabat, conscium se non esse sanguinis illius. Et cum diu ab utraque parte certamen haberetur, interrogabat sanctus Macarius ubi sepultus esset, qui dicebatur occisus. Cumque designassent locum, cum omnibus qui ad perurgendum hominem uenerant, pergit ad sepulcrum, atque ibi fixis genibus inuocato Christi nomine, ait ad eos qui astabant: Nunc Dominus ostendet, si uere reus est hic, qui perurgetur a uobis. Et eleuata uoce, ex nomine clamat defunctum. Cumque ei de sepulcro uocatus respondisset, ait ad eum: Per fidem Christi te obtestor, ut dicas si ab hoc homine, qui calumniam patitur, occisus es. Tunc ille de sepulcro clara uoce respondit, dicens, non se  esse ab eo interfectum. Et cum stupefacti omnes decidissent ad terram, ac pedibus eius aduoluerentur, rogare ceperunt, ut interrogaret eum a quo esset occisus. Tunc ille: Hoc, inquit, non interrogabo: sufficit  enim mihi, ut innocens liberetur, non est autem meum, ut reus prodatur.

Aliud quoque  eius genus miraculi ferebatur. Cuiusdam in uicino oppido patris familias uirgo filia per phantasias magicas uidebatur hominibus in equinum animal uersa, ut putaretur equa esse, et non puella. Hanc adduxerunt ad eum. Tunc ille perconctatus, quid uellent? aiunt parentes eius: Equa hec quam uident oculi tui, puella uirgo et filia nostri fuit, sed homines pessimi, magicis artibus in animal hoc quod uides mutauerunt eam. Rogamus ergo, ut ores Dominum, ut commutet eam in hoc quod fuit. At ille ait: Ego hanc quam ostenditis mihi puellam uideo, nichil in se pecudis habentem: hoc autem quod dicitis, non est in eius corpore,  sed in oculis intuentium. Phantasie enim demonum sunt iste, non ueritas rerum. Et cum introduxisset eam, cum parentibus suis intra cellulam, fixis genibus orare Dominum cepit, simulque et parentes rogat secum Domino supplicare, et post hoc perungens eam oleo in nomine Domini, 195 omni fallacia uisus expulsa, uirginem uideri omnibus, ut etiam sibi uidebatur, effecit.

Alia quoque  minor puella ad eum deducta est, cuius obseena corporis ita omni ex parte computruerant, ut consumptis carnibus, interiora quoque et secreta nature nudarentur, ac uermium ebulliret inde innumera multitudo, ita ut nec accedere quidem quisquam ad eam posset pre fetoris horrore. Hec cum allata a parentibus, et proiecta  fuisset ante fores eius, miserans uirginis cruciatus: Aequo animo, inquit, esto, filia, hec tibi ad salutem Dominus, non ad interitum dedit: unde prouidendum est magis, ut sanitas tua nullum tibi periculum conferat. Et cum institisset orationibus per septem continuos dies, et oleum benedicens, in nomine Domini perungeret membra eius, ita eam sanam reddidit, ut muliebris in ea nature nulla forma, nulla species appareret, sed esset ei inter  uiros conuersatio, absque feminee suspicionis obstaculo.

Aiebant preterea , aliquando uenisse ad eum hereticum quemdam hieracitam, quod genus hereseos inuenitur apud Aegyptum. Hic cum per multam loquendi artem plurimos fratrum qui habitabant in eremo, conturbaret, ausus est etiam coram ipso fidei sue asserere prauitatem. Cui cum resisteret senior, et contradiceret ille, uerba simplicia argumentis callidis eludebat. Sed cum uideret sanctus fidem fratrum periclitari, Quid opus est, inquit, nos uerbis contendere ad subuersionem audientium. Exeamus ad sepulcra fratrum, qui nos precesserunt in Domino: et cui nostrum concesserit Dominus 196 suscitare mortuum de sepulcro, sciant  omnes, quia illius fides probatur a Deo. Sermo hic omnibus qui aderant fratribus placuit. Processerunt ad sepulcra, et hortatur Macarius hieracitam, ut euocaret mortuum in nomine Domini. At ille, Tu, inquit, domine, qui proposuisti, prior euoca. Et Macarius prosternens se in orationem ante Dominum, ubi sufficienter orauit, eleuatis sursum oculis suis, ait ad Dominum: Tu, inquit, Domine, quis ex duobus nobis rectam fidem teneat, ostende, eleuato mortuo hoc. Et cum hec dixisset, fratris cuiusdam nomen, qui nuper fuerat sepultus, euocauit. Cui ille cum de tumulo respondisset, accedentes fratres continuo, que superposita fuerant, auferunt, et eductum eum de sepulcro, [a 1Kb] resolutis fasciolis quibus constrictus erat, exhibuerunt uiuentem. Hieracita uero,  ubi hec uidit, obstupefactus in fugam uertitur. Quem fratres quoque omnes insequentes, extra terminos terre illius exturbauerunt.

Multa etiam et alia ferebantur de eo, que nimis prolixa sunt ad scribendum: sed ex his paucis, etiam cetera eius opera noscuntur.



CAPUT XXIX. DE [b 3Kb] MACARIO ALEXANDRINO SEU IUNIORE.

Alius uero  sanctus Macarius  magnificas etiam uirtutes consummauit, de quibus et alii nonnulla scripserunt, que sufficere possint ad uirtutum eius magnitudinem contuendam, et ideo nos ea compendio preterimus.

Ferebant tamen eum amatorem fuisse eremi super omnes ceteros, ita ut etiam ultima et inaccessibilia deserti perscrutatus sit loca, usquequo inueniret 197 locum quemdam in ultimis eremi constitutum, diuersis pomiferis arboribus consitum, et omnibus bonis repletum: ubi etiam duos fratres inuenisse ferebatur, quos cum rogaret, ut paterentur ad se deduci illuc monachos, ut ibi habitarent, quoniam quidem locus ille et amenus esset, et abundans in omnibus necessariis; responderunt, non posse adduci illuc plures, ne forte uenientes per eremum a demonibus  deciperentur. Multos enim aiebant esse demones in deserto, ac monstra, quorum molestias et calliditates ferre multitudo insueta non posset. Regressus tamen ad fratres, cum indicasset de opportunitate loci, multorum inflammati sunt animi, ut pergerent illuc cum eo. Sed ubi patres reliqui senserunt animos iuuenum concitatos, represserunt eos salubriore consilio, dicentes: Locus iste si uere, ut iactatur, a Iamne et Mambre consitus est, non aliud de eo credendum est, nisi quod diaboli opere ad deceptionem nostram preparatus sit. Si enim uere, ut perhibent, deliciosus est et abundans; quid sperabimus in futuro seculo, si hic deliciis fruimur? Et hec atque alia huiusmodi dicentes, iuuenum feruentes animos represserunt.

 Locus autem , in quo habitabat ipse sanctus Macarius, Scithium appellatur. Est autem in eremo uastissima positus, diei et noctis iter habens de Nitrie monasteriis; et hoc nulla semita, neque terrenis aliquibus colligitur uel monstratur indiciis, sed stellarum signis et cursibus pergitur. Aqua raro inuenitur, et sicubi inuenta fuerit, odoris quidem dirissimi est, et quasi bituminea, sed saporis innoxii. Sunt ergo ibi uiri ualde perfecti  caritatis tamen inter se et erga omnes, si qui forte ad eos accesserunt, summum studium gerunt.

Fertur denique  cum sancto Macario uuam quis aliquando detulisset, ille qui secundum  caritatem, non que sua sunt, sed que alterius cogitaret , ad alium fratrem detulit eam, qui quasi infirmior uidebatur. Tunc ille gratias egit Deo pro fratris officio, sed et ipse nichilominus plus de proximo, quam de semetipso cogitans, ad alium pertulit, et ille item ad alium, et sic 198 per omnes cellulas, que longe a semetipsis per eremum disperse erant, uua circumlata est, ignorantibus eis, quis eam primo misisset; ad ultimum ipsi defertur, qui eam miserat. Gratulatus est autem sanctus Macarius, quod tantam uiderat in fratribus continentiam, tantamque caritatem, ad acriora semetipsum spiritalis uite extendit exercitia.

Ad fidem namque confirmatum nobis de eo est ab  his, qui ex ore eius audierant, quod quodam tempore noctis demon ad ostium cellule eius pulsauerit, dicens: Surge, abba Macari, et eamus ad collectam, ubi fratres ad uigilias congregantur. Sed ille, qui gratia Dei repletus falli non poterat, intellexit diaboli esse fallaciam, et ait: O mendax et ueritatis inimice! quid enim tibi consortii, quid societatis est cum collecta et congregatione sanctorum? At ille: Latet ergo te, inquit, o Macari, quod sine nobis nulla collecta agitur, nullaque congregatio monachorum? ueni denique, et uidebis opera nostra. Tunc ille, Imperet, inquit, tibi Dominus , demon immunde. Et conuersus ad orationem, petiit a Domino, ut sibi ostenderet, si hoc uerum esset, quod gloriatus est demon. Abiit ergo ad collectam, ubi a  fratribus uigilie celebrantur, et iterum in oratione Dominum deprecatur, ut sibi ueritatem uerbi huius ostendat. Et ecce uidit per totam Ecclesiam, quasi paruulos quosdam puerulos Aethiopes tetros discurrere huc atque illuc, et uelut uolitando deferri. Moris est autem inibi, sedentibus cunctis, ab uno dici Psalmum, ceteris, uel audientibus, uel respondentibus. Discurrentes ergo illi Aethiopes pueruli, singulis quibusque sedentibus alludebant, et si cui duobus digitulis oculos compressissent, statim dormitabat: si cui uero in os immersissent digitum, oscitare eum faciebant. Ubi uero post Psalmum ad orandum se proiecissent fratres, percurrebant nichilominus singulos, et ante alium iacentem in oratione, quasi mulierum specie ferebantur, ante alium quasi edificantes  atque portantes aliquid, ac diuersa queque agentes apparebant. Et quecumque demones quasi ludendo formassent, hec orantes illi in cordis sui cogitatione uersabant: a nonnullis tamen, ubi aliquid horum 199 agere cepissent, quasi ui quadam repulsi, precipites deiiciebantur, ita ut nec stare quidem prorsus, aut transire iuxta eos auderent: aliis uero etiam infirmis fratribus supra ceruices, et dorsa ludebant, quia non erant in oratione sua intenti. Hec cum uidisset sanctus Macarius, ingemuit grauiter, et lacrymas profundens ad Dominum, Respice, ait, Domine, et ne sileas, neque mitigeris, Deus . Exsurge, ut dispergantur inimici tui, et ut fugiant a facie tua; quoniam anima nostra repletur illusionibus . Post orationem tamen examinande ueritatis gratia  seorsum euocatis singulis quibusque fratribus, ante quorum faciem uiderat demones diuerso habitu et uariis imaginibus ludentes, requirit ab eis, si in oratione, uel edificandi cogitationes habuerint, uel iter agendi, uel alia diuersa, que unicuique imaginata per demones uiderat: et singuli eorum ita confitebantur in corde suo fuisse, ut ille arguebat: et tunc intellectum est, quod omnes uane et superflue cogitationes, quas uel psalmorum, uel orationum tempore unusquisque conceperit, ex illusione demonum fiant: ab his autem qui omni custodia cor suum seruant, tetri repelluntur Aethiopes. Deo enim coniuncta mens, et in ipso, tempore precipue orationis intenta, nichil alienum, nichil superfluum recipit.

 Aliud quoque multo terribilius addebat, quod uidisset eo tempore, quo fratres accedebant ad sacramenta. Ubi porrexissent ad suscipiendum palmas, in nonnullorum manibus preuenientes Aethiopes, carbones deponere, Corpus autem, quod tradi Sacerdotis manibus uidebatur, redire ad altare; aliis uero quos meliorum merita iuuabant, extendentibus manus ad altare, longe recedere demones, et cum ingenti metu refugere: Angelum enim Domini assistere cernebat altari, qui cum sacerdotis manu suam quoque manum in Sacramentorum distributione superponeret. Ex hoc iam permansit 200 ei a Deo gratia ista, ut in uigiliis fratrum, psalmorum et orationis tempore si quis aliud aliquid secundum illusionem demonum in corde cogitasset, agnosceret, et accedentium  ad altare, uel indignitates eum, uel merita non laterent.

Quodam autem tempore  ambo Macarii homines Dei, cum fratris cuiusdam uidendi gratia iter agerent, ascenderunt nauigium, quo fluuius transiri solet, in quo nauigio erant simul quidam tribuni, diuites homines et prepotentes, equos plurimos ac pueros, et multa secum ministeria habentes. Horum unus, cum uideret in ultima nauigii parte uilibus indumentis, atque ad omnia expeditos iacere monachos, ait ad eos: Beati estis uos, qui huic seculo illuditis, et nequaquam ex eo requiritis, nisi indumentum uilissimum et parcissimum uictum. Tunc unus de Macariis respondit ad eum: uere quidem, ut dicis, qui Deum  sequuntur, illudunt mundo; sed miseremur uestri, quod uobis econtrario mundus illudit. Tunc ille compunctus super hunc sermonem, statim ut peruenit ad domum suam, derelictis omnibus, uel distractis que habebat, et pauperibus datis, ipse Deum sequi cepit, et ad monachorum exercitia properauit.

Sed et multa, ut diximus, alia de operibus sancti Macarii Alexandrini mirabilia feruntur, ex quibus nonnulla in XI libro 1 1Kb] Ecclesiastice historie inserta, qui requirit inueniet.



CAPUT XXX. DE [a 69Kb] AMMONE, PRIMO NITRIAE MONACHO.

Initium sane  habitationis monasteriorum, que in  Nitria sunt, sumptum tradebant ab Ammone quodam, cuius animam  uidit ferri ad celum sanctus Antonius, sicut refert scriptura illa, que uitam describit beati Antonii. Hic igitur  Ammon locupletibus et generosis parentibus natus est, a quibus inuitus 201 ad nuptias cogebatur. Et cum uim parentum non posset effugere, accepta uirgine, cum intra nuptiales thalamos conuenissent, et data eis essent cubiculi secreta silentia, alloquitur puellam de pudicitia, et de conseruanda uirginitate cepit cohortari, dicens: Quia corruptio sine dubio inuenit corruptionem, incorruptio uero incorruptionem sperat. Multo ergo melius est, si uterque nostrum in uirginitate perduret, quam ut alter corrumpatur ex altero. Acquiescit ei uirgo, silentio tegitur incorruptionis thesaurus. Cumque plurimo tempore solius Dei contenti testimonio, spiritu magis essent, quam carne sanguineque coniuncti, post obitum amborum parentum, ille quidem, ad uicinum deserti secedit  locum, uirgo uero intra domum residens, in breui et ipsa multitudines uirginum, et ille multitudines congregat monachorum.

Cumque iam secretus sederet in eremo, adolescens quidam, qui morsu canis rabidi in rabiem uersus est, multis uinctus catenis ad eum deducitur, prosequentibus eum parentibus suis, et rogantibus pro eo. At ille dixit eis: Quid mihi molesti estis, o homines? supra merita mea est, quod petitis; sed tamen hoc uobis indicare possum, quod in manibus uestris est eius sanitas. Reddite uidue bouem suum, quem furati estis, et sanus reddetur uobis filius uester. At illi extimuerunt quidem ualde, quod ea que secrete gesta sunt, non latuerunt hominem Dei. Gauisi sunt tamen, quod hanc eis uiam salutis ostendit, et sine mora, ut  reddiderunt direpta, orante homine Dei, etiam iuueni sanitas redditur.

Alio quoque tempore, cum uenissent ad eum quidam, probare uolens animos ipsorum, dicit dolium sibi esse necessarium, ubi aquam pro aduenientibus congregaret. Et cum polliciti fuissent perlaturos se, unus ex ipsis graue sibi duxit, dicens, periclitari posse camelum suum, si ei tam graue onus imponeret. Et ait ad alterum: Tu si uis aut potes, defer, ego camelo meo parco ne moriatur. Tunc alter: Mihi, inquit, 202 ut ipse nosti camelus non est, sed asinus. Numquid potest quod camelus portare non ualet, asinus portare? At ille: Facito, inquit, ut uoles; tu uideris: ego enim non interimam camelum meum. Tunc ille: Ego, inquit, imponam asino meo pondus, quod  tu camelo tuo onerosum dicis, et merita hominis Dei facient, quod impossibile est esse possibile. Et ita impositum dolium asino suo, perrexit usque ad monasterium hominis Dei, ita ut nec sentiret asinus se  aliquid oneris portare. Quem ut uidit Ammon, Bene fecisti, inquit, in asino deferens dolium; college enim tui camelus mortuus est. Et regressus inuenit ita gestum, ut predixerat famulus Dei.

Sed et multa alia per eum signa Dominus ostendit. Nam et fluuium Nilum cum transire uellet, et exuere se erubesceret, uirtute Dei subito in alteram ripam translatus dicitur. Beatus autem Antonius, in summa admiratione uite eius iustitiam atque animi uirtutes habuisse memoratur.



CAPUT XXXI. DE [a 18Kb] PAULO SIMPLICE.

Fuit quidam  inter discipulos sancti Antonii, Paulus nomine, cognominatus Simplex. Hic initium conuersionis sue huiusmodi habuit.  Cum uxorem suam oculis suis, cum adultero cubantem uidisset, nulli quidquam dicens, egressus est domum, et mestitia animi tactus, in eremum semetipsum dedit, ubi cum anxius oberraret, ad monasterium peruenit Antonii, ibique ex loci admonitione et opportunitate consilium capit. Cumque adisset Antonium, ut iter ab eo salutis inquireret, ille intuens hominem simplicis nature esse, respondit ei, ita demum eum posse saluari, si his que a se dicerentur, obediret. Tunc ille omnia quecumque sibi preciperet facturum se esse respondit. Ut ergo promissionem eius probaret Antonius, ante fores cellule stanti: Hic, inquit, exspecta me orans, donec egrediar. Et egrediens Antonius, mansit intrinsecus 203 per totam diem et per totam noctem; per fenestram tamen  ex occulto frequentius respiciens uidebat eum indesinenter orantem, et nusquam prorsus moueri, sed stare in estu diei et rore noctis, et ita esse mandati memorem, ut ne parum quidem loco moueretur.

Egressus autem die postero Antonius, instituere eum et docere cepit de singulis, quomodo opere manuum solitudinem solaretur: et digitis quidem corporis opus carnale, cognitione uero mentis et animi intentione operaretur que Dei sunt. Cibum quoque in uesperam ei sumere precepit; sed obseruare, ne unquam ad saturitatem usque perueniret, et precipue in potu: confirmans, non minus per aque abundantiam 1 1Kb] phantasias fieri animi, quam per uinum calorem corporis crescere. Et ubi plene eum qualiter se in singulis agere deberet, instruxit, in  uicino ei, hoc est, tribus a se millibus cellulam constituit, ibique eum exercere, que didicerat iubet, ipse tamen frequentius uisitans gratulabatur, deprehendens eum in his, que sibi tradita fuerant, tota intentione et sollicitudine permanentem.

 Quadam autem die, cum uenissent ad sanctum Antonium fratres, magni quidem et perfecti uiri, accidit etiam Paulum adesse pariter cum eis. Et cum sermo de rebus profundis et mysticis haberetur, cumque de Prophetis et Saluatore plurima tractarentur, Paulus ex simplicitate animi interrogat, si Christus prius fuerit, an Prophete? Beatus uero Antonius, cum pro eo quod tam absurde interrogauerat, quasi erubuisset, blando nutu, ut erga simpliciores solebat, silere atque abire eum iubet. Et ille, quia omne quodcumque ab eo dictum fuisset tamquam preceptum Dei seruare instituerat, abscedens ad cellulam suam, tamquam mandato accepto, silentium gerere instituit, nec omnino aliquid loqui. Quod cum comperisset Antonius, mirari cepit, unde hec illi obseruantia  placuisset, quam a se sciebat non esse mandatam. Cumque iussisset eum loqui, et cur sileret indicare, dixit ei Paulus, Tu Pater, dixisti, ut irem et silerem. Et obstupefactus Antonius, ita ab eo sermonem, quem ille negligenter protulerat, obseruatum: Omnes, inquit, nos iste condemnat: cum enim nos de celo nobis non audiamus 204 loquentem, ab isto qualiscumque sermo, qui ex ore nostro ceciderit, obseruatur.

Multa tamen et sanctus Antonius eum docere uolens de obedientia, precipere ei solitus erat etiam, que ratio et caussa non posceret, in quibus eius animus erga obedientiam probaretur. Haurire namque aliquando eum aquam iussit ex puteo, et in terram tota die effundere; et contextas sportellas resoluere,  ac denuo contexere, et uestimentum dissuere atque iterum resuere, et rursus resoluere, et in pluribus huiusmodi exercitiis ab eo memoratur imbutus, ut in nullo prorsus etiam eorum, que contra rationem imperari iubebantur, disceret contradicere, et ita per hec omnia informatus, breui ad perfectionem uenit. Ex cuius exemplo docebat beatus Antonius, quod si quis uelit ad perfectionem uelociter peruenire, non sibi ipse fieret magister, nec propriis uoluntatibus obediret, etiam si rectum uideatur esse quod uellet, sed secundum mandatum Saluatoris obseruandum esse, ut ante omnia unusquisque abneget semetipsum sibi, et renuntiet propriis uoluntatibus, quia et Saluator ipse dixit: Ego ueni, non ut faciam uoluntatem meam, sed eius qui misit me . Et  utique uoluntas Christi non erat contraria uoluntati Patris; sed qui uenerat obedientiam docere, non inueniretur obediens, si propriam faceret uoluntatem . Quanto ergo magis nos non iudicabimur inobedientes, si faciamus proprias uoluntates? Denique  supradictus Paulus exemplo nobis est, qui obedientie et simplicitatis merito in tantum spiritualium gratiarum culmen ascendit, ut multo plures et potentiores uirtutes per ipsum Dominus, quam per secundum Antonium faceret.

Et quoniam pro affluentia gratiarum multi ad eum ex omnibus terre partibus confluebant, ut curarentur ab eo, uerens beatus Antonius ne molestia multitudinis fugaretur, in interiori eremo, quo accedi facile ab aliquo non posset, commanere eum fecit, ut uenientes magis ipse susciperet Antonius. Si quos uero ipse non potuisset curare, hos ad Paulum tamquam prolixiorem sanitatum gratiam habentem mittebat, et ab illo curabantur. Tantam autem eius simplicitatis apud Domini 205 fiduciam fuisse tradunt,  ut quodam tempore cum quidam rabiem patiens in modum canis laniaret omnem qui ad se ausus fuisset accedere, et perductus ad eum fuisset, insistebat orationi, ut demonem qui eum urgebat, fugaret. Et cum mora fieret, nec celer sequeretur effectus, quasi infantum more indignatus ad Dominum dixisse fertur: uere non manducabo hodie, si eum non curaueris, et continuo quasi delicioso domino satisfactum est a Deo; et statim curatus est rabidus.



CAPUT XXXII. DE [a 267Kb] PIAMMONE PRESBYTERO. 

Non autem mihi uidetur dignum, etiam eremi habitatores, que Porthenio mari adiacet, et uicina est  oppido quod dicitur Diolco, silentio preterire. In quo uidimus quemdam Presbyterum, admirabilem, nomine Piammonem, totius humilitatis et benignitatis uirum, habentem etiam reuelationum gratiam. Denique quodam tempore, cum Domino sacrificium offerret, uidit angelum Domini stantem iuxta altare, et uniuscuiusque monachorum accedentium ad altare scribentem nomina in libro quem tenebat in manibus, quorumdam tamen nomina non scribentem. Cumque diligenter obseruaret senior, qui essent quorum nomina non scripsisset, posteaquam sunt completa mysteria, unumquemque eorum seorsum uocans, percontatur, quid eis in occulto peccati fuisset admissum: et inuenit ex confessione unumquemque eorum mortalis peccati obnoxium. Tunc  hortatur eos agere penitentiam, et semetipsum cum eis ante Dominum prosternens, die ac nocte tamquam ipse in eorum peccatis esset obnoxius, flebat, et tam  diu permansit cum eis in penitentia et lacrymis, donec iterum uideret eumdem Angelum stantem, et scribentem nomina accedentium. Et posteaquam omnium scripsit, tunc etiam illos ex nominibus 206 euocantem, atque ad reconciliationem altaris inuitantem. Ubi hoc uero senior uidit, intellexit eorum susceptam esse penitentiam: et sic eos altari tota cum gratulatione restituit.

Hunc etiam quodam tempore ferebant a demonibus ita uerberatum, ut stare, aut moueri omnino loco non posset. Et cum dies adesset Dominica, et res posceret offerri sacrificium, iussit se fratrum manibus ad altare portari. Ubi cum in oratione iacuisset, astantem continuo uidit Angelum Domini, qui astare solebat altari, et porrigentem sibi manum, atque  eleuantem se de terra, statim dolor omnis ita ab eo discessit, ut solito sanior redderetur.



CAPUT XXXIII. DE [b 97Kb] IOANNE.

Erat in ipsis locis  uir sanctus, ac totius gratie dono repletus, Ioannes nomine, in quo tanta erat consolationis gratia, ut quacumque mestitia, quocumque tedio oppressa fuisset anima, paucis eius sermonibus, alacritate et letitia repleretur. Sed et sanitatum gratia plurima ei a Domino donata est.



EPILOGUS. De periculis itineris ad eremos.

In aliis quoque  quam plurimis locis Aegypti, sparsim uidimus sanctos Dei, uirtutes  multas et mirabilia facientes et totius gratie Dei plenos, sed et paucos ex multis memorauimus. De omnibus uero explicare, supra uires nostras est.

1. Nam de his qui in superiore Thebaida, id est, circa ipsam sienem habitare dicuntur, auditu solo comperimus, quod his pene omnibus, quos uidimus, celsiores illi et magnificentiores habebantur. Accedere uero ad ipsos pro itineris periculo nequiuimus: quia quamuis omnia illarum partium loca latronibus incursentur, illa tamen 207 que ultra ciuitatem Lyco sunt, etiam barbaros patiuntur. Et ideo nullus nobis ad eos accessus fuit, quia reuera nec eos quos superius memorauimus, absque periculo uidimus.

Septies namque in hoc itinere periclitati sumus, in octauo autem, sicut scriptum est, Non obtinuit nos  malum , Deo nos in omnibus protegente.

Denique semel per quinque dies ac noctes incedentes per eremum, siti ac lassitudine periclitati sumus.

 2. Alio quoque tempore incurrimus locum, in quo est conuallis quedam, humorem ex semetipso gignens salsum, quem continuo calor solis uelut hiemalis pruina in glaciem, ita in salem stringit, et tamquam sudes acutas, ex ipso sale efficit: atque ita omnia illa exasperantur loca, ut non solum nudos pedes, ut habebamus nos, sed et calceamentis munitos terebret ac secet. In his ergo inuenti, magno cum periculo uix euasimus.

4. Tertio cum nichilo minus per eremum pergeremus, incurrimus uallem quamdam, humorem ex semetipsa similiter quidem gignentem, sed intra semetipsam eum seruantem, cuius solum saxis et fetido ceno repletum transire cupientes, usque ad latera descendimus. Cumque pene ibidem in eadem mergeremur,  exclamantes ad Dominum, uocem Psalmi protulimus, dicentes: Saluum me fac, Deus, quoniam intrauerunt aque usque ad animam meam. Infixus sum in limo profundi, et non est substantia .

4. Quartum periculum pertulimus in aquis quibusdam, que ex inundatione Nili remanserant, in quibus triduo continuo afflicti, uix euadere potuimus.

5 208 Quintum periculum fuit nobis a latronibus, cum secus mare iter ageremus, qui per decem millia passuum insequentes nos, quos perimere ferro non poterant, pene exanimes reddiderunt per fugam.

 6. Sextum discrimen nobis in ipso flumine Nilo fuit, in quo nauigantes, pene submersi sumus.

7. Septimum, in stagno, quod Marie uocabulo appellatur, uento seuiente, in insulam quamdam eiecti sumus, hieme grauissima super nos et tempestate feruente. Erat enim tempus, quo Epiphaniorum dies celebrantur.

8. Octauum autem fuit, quod cum ad Nitrie monasteria ueniremus, locum quemdam incidimus, in quo refluentis Nili aqua residens, uelut stagnum quoddam effecerat, in quo multe bestie precipue crocodili plurimi erant. Qui cum tempore solis exissent, resoluti circa oram stagni iacebant, ita ut ignorantibus nobis mortui uiderentur. Et cum accederemus ad uidendam mirandamque magnitudinem bestiarum,  quas exanimes putabamus, continuo ut sonitum pedum senserunt, excitati, irruere et insectari nos uehementer ceperunt. Nos autem cum magno clamore et gemitu nomen Christi Domini inuocauimus, cuius misericordia affuit, et bestie que contra nos insurrexerant, quasi ab Angelo repellente, in stagnum protinus proiecte sunt, nos autem cursu intento ad monasteria festinauimus, gratias agentes Deo nostro, qui nos de tantis periculis liberauit, et tanta nobis ostendit mirabilia. Ipsi gloria et honor in secula seculorum. Amen.





RUFINI AQUILEIENSIS PRESBYTERI IN SUAM ET EUSEBII CAESARIENSIS LATINAM AB EO FACTAM HISTORIAM AD CHROMATIUM [a 2Kb] EPISCOPUM AQUILEIAE 



Prefatio.

209-210 Peritorum dicunt esse medicorum, ubi imminere urbibus, uel regionibus generales uiderint morbos, prouidere aliquod medicamenti, uel poculi genus, quo premuniti homines, ab imminenti defendantur exitio. Quod tu quoque, uenerande Pater Chromati, medicine exequens genus, tempore quo, [b 2Kb] diruptis  Italie claustris ab Alarico duce Gothorum, se pestifer morbus infudit, et agros, armenta, uiros longe lateque uastauit, populis tibi a Deo commissis feralis exitii aliquod remedium querens, per quod egre mentes ab ingruentis mali contagione subtracte, melioribus occupate studiis tenerentur: iniungis mihi ut Ecclesiasticam historiam, quam uir eruditissimus Eusebius Cesariensis Greco sermone [a 1Kb] conscripsit, in Latinum uertam: 211-212 cuius lectione animus audientium uinctus, dum notitiam rerum gestarum auidius petit, obliuionem quodammodo malorum, que gererentur, acciperet. A quo ego opere cum excusare me uellem, utpote inferior et impar, et qui in tam multis annis usum Latini sermonis amiserim, consideraui quod non absque aliquo Apostolice [b 1Kb] institutionis ordine nobis ista preciperes. Nam et cum Dominus aliquando esurientibus in deserto auditorum turbis, dixisset ad Apostolos: Date eis uos manducare: Philippus unus ex Apostolis intelligens, eo magis splendescere diuine uirtutis insignia, si minorum quorumque ministeriis explerentur, non protulit panes Apostolice reconditos pere, sed puerulum adesse dicit, habentem quinque panes, et duos pisces. Quem uerecunde excusans, adiecit: Sed hec quid sunt inter tantos ? quo magis in angustis opibus et desperatis clara fieret diuina potentia. Sciens ergo ex illis te quoque descendere disciplinis, recordatus quod Philippi fortassis exemplo, ubi pascendi turbas tempus uidisti, puerulum subrogaueris, qui panes quidem quinque sicut acceperat, duplicatos adhiberet, ad explendum tamen Euangelicum Sacramentum, proprio labore captos adderet etiam pisciculos duos, aggressus sum exsequi, ut potui, quod preceperas: certus quod excusabit imperitie nostre culpas, precipientis auctoritas.

Sciendum sane est, quod decimus liber huius operis in Greco, quoniam perparum habebat in rebus gestis, per reliqua omnia in Episcoporum panegyricis tractatibus, nichil ad scientiam rerum conferentibus occupatus, omissis que uidebantur superflua, historie si quid habuit, nono coniunximus libro, et in ipso Eusebii narrationi [Al. narrationis] dedimus finem. Decimum uero et undecimum librum nos conscripsimus partim ex maiorum traditionibus, partim ex his que nostra iam memoria comprehenderat; et eos uelut duos pisciculos supra scriptis panibus addidimus. Quos si tu [c 1Kb] probaueris, uel benedixeris, pro certo confidam quod sufficient turbis. Continet autem idem omne opus res in Ecclesia gestas a Saluatoris Ascensione, et deinceps. Nostri uero duo libelli a temporibus Constantini post persecutionem, usque ad obitum Theodosii Augusti.



EIUSDEM IN SUBSEQUENTES DUOS HISTORIAE SUAE LIBROS Prefatio. RUFINUS LECTORI [a 1Kb] .


213-214 Hucusque nobis Eusebius [b 1Kb] rerum in Ecclesia gestarum memoriam tradidit. Cetera uero, que usque ad presens tempus per ordinem subsecuta sunt, que uel in maiorum litteris reperimus, uel nostra [c 1Kb] memoria attigit, Patris  religiosi preceptis et in hoc parentes, quam poterimus, breuiter [d 1Kb] addemus.



RUFINI AQUILEIENSIS PRESBYTERI HISTORIAE ECCLESIASTICAE LIBRI DUO.



ELENCHUS CAPITUM PRIMI LIBRI.


     CAP. I. De Arii heresi [a 1Kb] .
    CAP. II. De Concilio apud Niceam congregato.
    CAP. III. De conuersione Philosophi Dialectici.
    CAP. Iu. De Paphnucio Confessore.
    CAP. u. De Spiridione Episcopo, et mirabilibus eius.
    CAP. uI. Exemplum fidei Nicene, et statutorum eius.
    CAP. uII. De Helena Constantini matre [b 1Kb] .
    CAP. uIII. De Cruce Saluatoris in Ierosolymis ab Helena reperta.
    CAP. IX. De captiuitate Frumentii et Edesii, et de conuersione Indorum per ipsos gesta [c 1Kb] .
    CAP. X. De conuersione gentis Iberorum per captiuam facta.
    CAP. XI. De Constantia sorore Constantini, et Presbytero [d 1Kb] per eam fratri insinuato.
    CAP. XII. De Alexandri, et Eusebii, atque Arii conflictu.
    CAP. XIII. De probroso Arii interitu.
    CAP. XIu. De Athanasii Episcopi principiis.
    CAP. Xu. De Constantini [e 1Kb] Imperatoris errore.
     CAP. XuI. 215-216 De concilio hereticorum apud Tyrum contra Athanasium congregato.
    CAP. XuII. De exciso brachio Arsenii, ceterisque dolis hereticorum in concilio retectis.
    CAP. XuIII. De fuga et latebris Athanasii [f 1Kb] .
    CAP. XIX. Ut Constans Imperator, pro Athanasio, fratri Constantio scripserit, eumque Ecclesie sue reddi iusserit.
    CAP. XX. De Concilio apud Mediolanum habito, et exiliis Eusebii, Luciferi, ceterorumque Episcoporum catholicorum [g 1Kb] .
    CAP. XXI. De Ariminensi concilio. 
    CAP. XXII. De Liberio Episcopo urbis Rome.
    CAP. XXIII. De Ierosolymorum et Alexandrie Episcopis.
    CAP. XXIu. De permixtione Episcoporum apud Antiochiam.
    CAP. XXu. De schismate Arianorum, quod in tres partes diuisum est, et quidam eorum Eunomiani, alii Macedoniani, alii uero permanserunt Ariani.
    CAP. XXuI. De fine Constantini Imperatoris, et ortu Iuliani [h 1Kb] .
    CAP. XXuII. De Episcopis ab exilio relaxatis.
    CAP. XXuIII. De Concilio apud Alexandriam sanctorum Episcoporum, et Luciferi ab his dissidio.
    CAP. XXIX. De his que in eodem Concilio statuta sunt.
    CAP. XXX. De Eusebio et Hilario, atque Ecclesiarum per eos restitutione.
    CAP. XXXI. De scriptis Hilarii.
    CAP. XXXII. De persecutionibus Iuliani blandis et callidis.
    CAP. XXXIII. De seuitia eius erga Athanasium.
     CAP. XXXIu. De fuga rursum et latebris Athanasii.
    CAP. XXXu. De sepulcro martyris Babyle [i 1Kb] .
    CAP. XXXuI. De Theodoro Confessore apud Antiochiam.
    CAP. XXXuII. De Iudeorum conatibus, qui a Iuliano decepti, templum in Ierosolymis [i 1Kb] reedificant.
    CAP. XXXuIII. Ut terremotu inibi, et igni diuinitus accenso, Iudei ab illicitis disturbabantur inceptis.
    CAP. XXXIX. De signis et uirtutibus terrificis, que in exitium conuersa sunt Iudeorum.





LIBER PRIMUS.



CAPUT PRIMUM. De Arii heresi.


217-218 Cum apud Alexandriam post Achillam, qui Petro Martyri successerat, [a 1Kb] Alexander sacerdotium suscepisset, quia pax nostris et quies a persecutionibus erat, atque Ecclesiarum gloria Confessorum meritis gaudebat: prosperitas rerum nostrarum domestica contentione turbatur. Etenim presbyter quidam apud Alexandriam, Arius [b 2Kb] nomine, uir specie et forma magis, quam uirtute religiosus, sed glorie laudisque et nouitatis improbe cupidus, praua quedam de fide Christi proferre, et que antea in questionem nunquam [c 1Kb] uenerant, cepit: abscidere ac separare ab illa eterna et ineffabili Dei Patris  substantia, uel natura Filium conabatur. Que res plurimos in Ecclesia conturbabat. Sed cum Alexander Episcopus natura lenis et quietus, assiduis commonitionibus Arium cuperet a prauo incepto et assertionibus impiis reuocare, nec tamen res ex sententia procederet [d 1Kb] , quod plerosque iam contagio pestifere assertionis infecerat, non solum apud Alexandriam, uerum et per alias urbes prouinciasque dispersa: perniciosum fore credens; si dissimularet [e 1Kb] a talibus, plurimis consacerdotibus suis rem indicat. Questio latius innotescit. Sermo usque ad aures religiosi principis, quippe qui [f 1Kb] omni studio et diligentia curaret, que nostra sunt, peruenit. Tum ille ex sacerdotum sententia apud urbem Niceam Episcopale Concilium conuocat , ibique  Arium trecentis decem et octo Episcopis residentibus  adesse iubet, ac de eius propositionibus, et questionibus iudicari.



CAPUT II. De Concilio apud Niceam congregato.

Sed et in eo Concilio admirabile factum Principis non puto reticendum. Etenim cum ex omnibus pene locis Episcopi conuenissent, et  diuersis ex caussis inter se quedam iurgia detulissent, interpellabatur frequenter a singulis: offerebantur libelli, culpe proferebantur, et magis ad hec, quam ad id, pro quo uentum fuerat, animos dabant. At ille uidens quod per huiusmodi [Al. huiuscemodi] iurgia caussa summi 219 negotii frustraretur, diem certam [Al. certum]  statuit, qua unusquisque Episcoporum si quid querimonie habere uideretur, deferret. Et cum [g 1Kb] resedisset, suscepit a singulis libellos: quos simul omnes in sinu suo continens, nec in eis quid contineretur aperiens, ait ad Episcopos: Deus uos constituit sacerdotes, et potestatem uobis dedit de nobis [Al. de uobis] quoque iudicandi, et ideo nos a uobis recte iudicamur. uos autem non potestis ab hominibus iudicari. Propter quod Dei solius inter uos exspectate iudicium, et uestra iurgia quecumque sunt, ad illud diuinum reseruentur examen. uos etenim nobis a Deo dati estis dii, et conueniens non est ut homo iudicet deos; sed ille solus de quo scriptum est: Deus stetit in [h 1Kb] synagoga deorum, in medio autem deos discernit . Et ideo his omissis, illa que ad fidem  Dei pertinent, absque ulla animorum [i 1Kb] contentione  distinguite. Quum hec dixisset, omnes simul querimoniarum libellos iussit exuri, ne innotesceret ulli hominum simulatio sacerdotum. uerum quum per dies multos in Episcoporum Concilio de fide questio uerteretur, et nonnulli diuersa sentirent, ac uehementer ceptis Arii fauerent, plures tamen erant qui impium [Ms. imperium] exsecrarentur inceptum. Cumque in eodem Concilio esset Confessorum magnus numerus sacerdotum, omnes Arii nouitatibus aduersabantur. Fauebant [a 1Kb] uero ei uiri in questionibus callidi. et ob id simplicitati fidei aduersi.



CAPUT III. De conuersione Philosophi Dialectici.

Quantam uero uirtutem habeat fidei simplicitas,  etiam ex his que inibi gesta referuntur, agnoscimus. Etenim cum pro studio religiosi Imperatoris, ex omni terra sacerdotes Dei coissent, 220 opinione commoti philosophi quoque et dialectici ualde nobiles, et opinatissimi conuenerunt. In quibus quidam insignis in arte Dialectica, per dies singulos [b 29Kb] , conflictus summi certaminis cum Episcopis nostris, uiris adeque in Dialectica non improbabiliter eruditis, mouebat: et fiebat ingens spectaculum, conuenientibus ad audiendum doctis et litteratis uiris. Nec tamen ullo genere philosophus concludi a quoquam poterat, aut constringi. Tanta etenim [c 1Kb] dicendi arte obiectis questionibus occurrebat, ut ubi maxime putaretur adstrictus, uelut anguis lubricus elaberetur. Sed ut ostenderet Deus, quia non in sermone regnum  Dei, sed in uirtute consistit, quidam ex Confessoribus simplicissime nature uir, et nichil aliud sciens nisi Iesum Christum, et hunc crucifixum, inter ceteros auditores Episcopos [Ms. episcopus] aderat. Qui cum uidisset philosophum insultantem nostris, et callida se disputationis arte iactantem, poscit ab omnibus locum: uelle se paucis cum philosopho sermocinari. Tum uero nostri, qui simplicitatem uiri et imperitiam in [Al. de] sermone duntaxat nossent, pauere, et uelut pudorem quemdam pati, ne forte apud callidos homines risui efficeretur sancta  simplicitas. [d 1Kb] Perstitit tamen senior, et hinc mouit sermonis exordium. In nomine, inquit, Iesu Christi, philosophe, audi que uera sunt. Deus unus est qui fecit celum et terram, quique homini, quem de terre limo formauerat , spiritum dedit: uniuersa que uidentur, et que non uidentur, uirtute uerbi sui creauit, et Spiritus sui sanctificatione firmauit. Hoc uerbum ac sapientia, quem nos Filium dicimus, humanos miseratus errores, ex uirgine nascitur, et per passionem mortis a perpetua nos morte liberauit, ac resurrectione sua eternam nobis contulit uitam. Quem 221 et exspectamus iudicem omnium, que gerimus esse uenturum: credis hoc [Al. hec] ita esse, philosophe? At ille uelut si nunquam ullum sermonem contradicendi didicisset, ita obstupefactus  uirtute dictorum, mutus ad omnia, hoc solum potuit respondere, ita sibi uideri, nec aliud uerum esse, quam [e 1Kb] dixerat. Tum senior: Si hec, inquit, ita esse credis, surge et sequere me ad Dominicum [f 1Kb] , et huius fidei signaculum suscipe. Et philosophus conuersus ad discipulos suos, uel ad eos, qui audiendi gratia conuenerant: Audite, inquit, o eruditi uiri, donec uerbis mecum gesta res est, uerba uerbis opposui, et que dicebantur, dicendi arte subuerti: ubi uero pro uerbis uirtus processit ex ore dicentis, non potuerunt resistere uerba uirtuti, nec homo aduersari potuit Deo. Et ideo si quis uestrum potuit in his que dicta sunt sentire que sensi, credat Christo, et sequatur hunc senem, in quo loquutus est Deus. Ita philosophus Christianus effectus, tandem se gratulatus est  uictum.



CAPUT Iu. De Paphnutio Confessore.

Fuit preterea in illo Concilio et Paphnutius, homo Dei [g 1Kb] , Episcopus ex Aegypti partibus, Confessor ex illis quos [h 55Kb] Maximianus dexteris oculis effossis, et sinistro poplite succiso, per metalla damnauerat. Sed in hoc tanta uirtutum inerat gratia, ut signa per eum non minus, quam dudum per Apostolos fierent. Nam et demones uerbo tantum [Ms. tantummodo]  fugabat, et egros [Al. egrotos] sola oratione curabat: sed et cecis uisum dicitur reddidisse, et paralyticos ad stabilitatem corporis [Al. corporum] reuocasse. Quem Constantinus in tanta ueneratione, et affectu habuit, ut sepius eum intra palatium euocatum complecteretur, et illum oculum, qui in confessione fidei fuerat euulsus, auidioribus osculis demulceret.



CAPUT u. De Spiridione Episcopo, et mirabilibus eius.

222 Ex eorum numero, et si quid adhuc eminentius, fuisse dicitur etiam Spiridion Cyprius Episcopus, uir unus ex ordine prophetarum, quantum etiam nos [a 1Kb] eorum, qui eum uiderant narratione comperimus. Hic pastor ouium etiam in Episcopatu  positus permansit. Quadam uero nocte cum ad caulas fures uenissent, et manus improbas, quo aditum educendis ouibus facerent, extendissent, inuisibilibus quibusdam uinculis restricti, usque ad lucem uelut traditi tortoribus permanserunt. Cum uero oues ducturus ad pascua matutinus se ageret senior, uidet iuuenes absque humanis uinculis [b 1Kb] in caulis pendere districtos. Cumque causam noxe comperisset, absoluit sermone, quos meritis uinxerat: et ne eis inanis nocturna cederet occupatio: Tollite, inquit, o iuuenes, unum uobis arietem, ne sine caussa uenisse uideamini, quem melius prece, quam furto quesisse conuenerat. Tradunt de hoc etiam illud factum mirabile: filiam habuit Irenem nomine, que ei cum bene ministrasset uirgo defuncta est. Post eius obitum  uenit quidam dicens, se ei quoddam depositum commendasse. Rem gestam ignorauerat pater. Perquisitum in tota domo, nusquam quod poscebatur inuentum est. Persistebat tamen ille, qui [c 1Kb] commendauerat, et fletu ac lacrymis perurgebat: uite sue quoque illaturum se esse exitium, nisi commendata reciperet, testabatur. Permotus lacrymis eius senex, ad sepulcrum filie properat, atque eam ex [d 1Kb] nomine clamitat. Tum illa de sepulcro Quid uis, ait, pater? Commendatum, inquit, illius ubi posuisti? At illa locum designans, illic, ait, inuenies defossum. Regressus ad domum, rem sicut filia de sepulcro responderat, repertam tradidit reposcenti. Sed et multa alia eius feruntur 223 gesta mirabilia, que etiam  nunc ore omnium celebrantur. Tales igitur in illis adhuc temporibus permulti uiri in Ecclesiis Domini refulgebant, ex quibus plurimi in illo Concilio fuerunt. Sed et Athanasius eodem tempore Alexandri [e 1Kb] diaconus Alexandrini Episcopi, aderat consiliis senem quamplurimis iuuans. Interea per dies singulos agitabatur conuentus, nec facile aut temere de re tanta statuere audebant. Euocabatur frequenter Arius in Concilium, et assiduo tractatu [f 1Kb] assertiones eius discutiebantur, et quid aduersum hec teneri deberet, aut statui, summa cum libratione querebatur. uerum post diutinum multumque tractatum placet omnibus, ac uelut uno cunctorum ore et corde decernitur scribi debere, idest, eiusdem cum Patre substantie Filium confiteri, idque firmissima omnium  sententia pronuntiatur. Decem et septem soli tunc fuisse dicuntur, quibus Arii fides magis placeret, extrinsecus creatum Dei Filium ex nullis [g 1Kb] substantibus, et non ex ipsa Patris deitate progenitum confirmantes. Defertur ad Constantinum sacerdotalis Concilii sententia. Ille tanquam a Deo prolatam ueneratur. Cui si quis tentasset obniti, uelut contra diuina statuta uenientem, in exilium se protestatur acturum. Sex igitur soli cum Ario se patiuntur expelli: reliqui uero undecim, consilio inter se habito, adquiescunt ad subscribendum manu sola, non mente. Cuius simulationis auctor precipue extitit Nicomedie Episcopus [h 1Kb] Eusebius. Interim quoquo modo aliis ueritate, aliis simulatione  subscribentibus, et de singulis quibusque Ecclesiasticis  obseruationibus certa statuta figentibus, Concilium diremptum est. Exemplum autem expositionis fidei eorum, qui conuenerant, infra scriptum est.



CAPUT uI. [i 1Kb] Exemplum fidei Nicene .

224 Credimus in unum Deum, Patrem Omnipotentem, omnium uisibilium et inuisibilium factorem. Et in unum Dominum nostrum Iesum [i 1Kb] Christum, Filium Dei, de Patre natum Unigenitum, idest, de substantia Patris, Deum ex Deo, lumen ex lumine, Deum uerum ex Deo uero, natum, non factum, Patri, hoc est, eiusdem cum Patre substantie: per quem omnia facta sunt, que in [k 1Kb] celo et  que in terris. Qui propter nos et propter nostram salutem descendit, et incarnatus est homo factus, passus est, et resurrexit tertia die, et ascendit in celos: inde uenturus iudicare uiuos et mortuos. Et in Spiritum Sanctum. Eos autem, qui dicunt, erat aliquando, quando non erat, et antequam nasceretur non erat, et quia ex nullis [a 1Kb] substantibus factus est, aut ex alia subsistentia, uel substantia, dicunt esse , aut conuertibilem, uel mutabilem Filium Dei, anathematizat catholica [b 1Kb] et Apostolica Ecclesia.


Canones Niceni.

1. Statuunt preterea obseruandum esse in Ecclesiis, Ne quis ex his qui semetipsos impatientia libidinis exciderunt, ueniret ad clerum.

 II. Et ne quis nuper assumtus ex uita, uel conuersatione Gentili, accepto baptismo, antequam cautius examinetur, clericus fiat.

III. Et ne quis Episcoporum ceterorumque clericorum, cum extraneis mulieribus habitet, preterquam cum matre, uel sorore, uel , uel si que sunt huiusmodi necessitudinum persone.

Iu. Et [c 6Kb] ut Episcopus  a totius prouincie Episcopis ordinetur. Si hoc difficile est, certe non minus, quam a tribus: ita tamen, ut Metropolitani Episcopi maxime, uel 225 presentia, uel auctoritas habeatur. Absque quo ordinationem irritam esse uoluerunt.

u. Et ne, quem alius Episcopus de Ecclesia expulerit,  siue clericum, siue laicum, suscipiat alius. Sane ne hoc aut iracundia aliqua, aut contentione  iniuste factum remedium non haberet, decernunt per singulos annos in singulis quibusque prouinciis secundo ab omnibus Episcopis prouincialibus concilia agi debere, et de huiuscemodi negotiis [d 1Kb] iudicari, ut si forte ab uno inique aliquid gestum est, a ceteris emendetur. Si recte, ut ab omnibus confirmetur.

uI. Et ut apud Alexandriam, et [e 1Kb] in urbe Roma, uetusta consuetudo seruetur, ut uel ille Aegypti, uel hic suburbicariarum Ecclesiarum sollicitudinem gerat.

uII. Et ut si forte in ordinando Episcopo, duo uel tres pro aliqua contentione dissentiant, reliquorum  auctoritas, et precipue Metropolitani cum ceteri firmior habeatur.

uIII. Et ut Episcopo Ierosolymorum antiquitus tradita honoris prerogatiua seruetur, manente nichilominus et Metropolitani ipsius prouincie dignitate.

IX. Et ut Catharos  si forte penitentes ad Ecclesiam conuertantur, confessos Ecclesiastica dogmata, clericos in ordine quidem suo suscipi debere: sed [f 1Kb] in ordinatione data. Sane si Episcopus ipsorum ueniat ad Episcopum nostrum, debere eum in Presbyterorum loco sedere. Episcopi uero nomen manere apud illum solum, qui catholicam semper tenuit fidem, nisi sua uoluntate ipse eum tali nomine honorare uoluerit: uel si placuerit, ut querat ei Episcopi [g 1Kb] locum uacantem, hoc sit in ipsius potestate.

 X. Et ne in una ciuitate duo sint Episcopi.

XI. Et si qui forte indiscrete ad 226 Sacerdotium prouecti, postmodum uel ipsi aliquid de se criminosum confessi sunt, uel ab aliis [h 1Kb] reuicti, ut abiiciantur: sed et si qui ex his qui lapsi sunt, et per ignorantiam forte ordinati, recogniti fuerint, ut abiiciantur.

XII. Et si qui absque tormentis in persecutionibus lapsi sunt, et ex corde agunt penitentiam, quinque annos inter Catechumenos faciant, et duobus annis post hoc fidelibus tantum in oratione iungantur; et ita postmodum suscipiantur.

XIII. Qui uero propter confessionem militiam abiecerant, et rursum ad hanc abierunt, hos [i 1Kb] tredecim  annis penitentiam gerere, et postea suscipi, si tamen ex corde penitentiam gerant. Esse tamen in potestate Episcopi moderandi facultatem, si eorum fructuosam et attentam penitentiam uiderit.

XIu. De his uero qui uita excedunt penitentibus, decernunt, uacuum nullum debere dimitti. Si quis sane accepta communione superuixerit, debere eum tempora statuta complere, uel certe prout moderari Episcopus uoluerit.

Xu. De Catechumenis qui prolapsi sunt, statuerunt tribus annis eos a Catechumenorum oratione separatos, postea recipi debere.

XuI. [i 1Kb] Et ne de ciuitate inferiori ad maiorem Ecclesiam transire quis ambiat siue Episcopus, siue etiam alius clericus.

 XuII. Et ne quis clericus qui derelicta Ecclesia sua, nulla existente caussa probabili, uagatur et oberrat per alias Ecclesias, suscipiatur in communionem.

XuIII. Et ut nemo eum qui ad alium pertinet, subripiens, in sua Ecclesia ordinet clericum absque consensu illius ad quem pertinet.

XIX. Et ne quis clericus aut usuras accipiat, aut frumenti uel uini ampliationem, quod solet in nouo [a 1Kb] datum, uel sexcuplum, uel etiam duplum 227 recipi: quod si faciat, tanquam turbis lucri reum abiiciendum.

XX. Et ne Diaconi Presbyteris preferantur, neue sedeant in consessu Presbyterorum, aut illis presentibus, Eucaristiam diuidant, sed illis agentibus  solum ministrent. Si uero Presbyter nullus sit in presenti, tunc demum etiam ipsis licere diuidere: aliter uero agentes, abiici iubent.

XXI. Et [b 1Kb] ut Paulianiste, qui sunt Photiniani, rebaptizentur.

XXII. Sed et Diaconissas, quoniam quidem manus Impositionem non accipiunt, etiam ipsas inter laicos esse debere [c 2Kb] .

Igitur cum de his, prout diuinarum legum reuerentia poposcerat, decreuissent, sed et de obseruatione Pasche antiquum canonem, per quem nulla de reliquo uarietas oriretur, Ecclesiis tradidissent, omnibus rite dispositis, Ecclesiarum pax et fides in Orientis atque Occidentis partibus una atque eadem seruabatur.



CAPUT uII. De Helena Constantini matre.


Per idem tempus Helena Constantini mater, femina incomparabilis [Ms. incomparabili] fide et religione animi, ac magnificentia singulari, cuius [d 1Kb] iure Constantinus et esset filius et crederetur, diuinis admonita uisionibus, Ierosolymam petit [e 1Kb] , atque ibi locum in quo sacrosanctum corpus Christi patibulo  affixum pependerat, ab incolis perquirit. Qui idcirco ad inueniendum difficilis erat, quod ab antiquis persecutoribus simulacrum in eo ueneris fuerat defixum [Al. adfixum], ut si quis Christianorum in loco illo 228 Christum adorare uoluisset, uenerem uideretur adorare. Et ob hoc infrequens et pene obliuioni datus fuerat locus. Sed cum  religiosa femina properasset ad locum celesti sibi indicio designatum, cuncta ex eo prophana et polluta deturbans, in altum purgatis ruderibus, tres confuso ordine reperit [Al. comperit] cruces. Sed obturbabat reperti muneris letitiam uniuscuiusque crucis indiscreta proprietas. Aderat quidem et titulus ille, qui Grecis, et Latinis, atque Hebraicis litteris a Pilato fuerat conscriptus: sed nec ipse satis euidenter dominici prodebat  signa patibuli. [f 1Kb] Hinc iam humane ambiguitatis incertum, diuinum flagitat testimonium. Accidit in eadem urbe primariam quandam loci illius feminam graui egritudine confectam, seminecem iacere. Macarius per idem tempus Ecclesie illius Episcopus erat. Is ubi cunctantem reginam atque omnes pariter qui aderant, uidet: Adferte  huc totas, que reperte sunt cruces, et que sit que portauerit Dominum [Al. Deum], nunc nobis adaperiet Deus. Et ingressus cum regina pariter et populis ad eam, que decumbebat, defixis genibus huiuscemodi ad Deum precem profudit.



CAPUT uIII. De Cruce Saluatoris in Ierosolymis ab Helena reperta.

Tu, Domine, qui per unigenitum Filium tuum salutem  generi humano per passionem crucis conferre dignatus es, et nunc in nouissimis temporibus adspirasti in corde ancille tue perquirere lignum beatum, in quo salus 229 nostra pependit, ostende euidenter ex his tribus, que crux fuerit ad dominicam gloriam, uel que extiterit ad seruile supplicium, ut hec mulier, que semiuiua decumbit, statim ut eam lignum salutare contigerit, a mortis ianuis reuocetur  ad uitam. Et cum hec dixisset, adhibuit primo unam ex tribus, et nichil profecit. Adhibuit secundam, et ne sic quidem aliquid actum est. Ut uero admouit tertiam, repente adapertis [Al. apertis] oculis mulier [a 1Kb] consurrexit, et stabilitate uirium recepta, aiacrior multo, quam cum sana fuerat, tota domo discurrere et magnificare Dei [Al. Domini] potentiam cepit. Sic euidenti indicio Regina uoti compos effecta, templum mirificum in eo loco in quo crucem repererat, regia ambitione construxit. Clauos quoque, quibus corpus Dominicum fuerat affixum, portat ad filium. Ex quibus ille frenos composuit, quibus uteretur ad bellum: et ex [Al. tac. ex] aliis galeam nichilominus belli usibus aptam fertur armasse. Ligni uero ipsius salutaris partem detulit filio, partem  uero thecis argenteis conditam dereliquit in loco: que etiam nunc ad memoriam solicita ueneratione seruatur. Reliquit etiam hoc indicium religiosi animi Regina [b 14Kb] uenerabilis: uirgines quas ibi reperit Deo sacratas, inuitasse ad prandium, et tanta eas deuotione curasse dicitur, ut indignum crederet, si famulorum uterentur officiis, sed ipsa manibus suis, famule habitu succincta, cibum apponeret, poculum porrigeret, aquam manibus infunderet, et Regina orbis ac mater imperii, famularum Christi se famulam deputaret. Et hec quidem Ierosolymis gesta. [c 1Kb] Interea Constantinus pietate fretus, Sarmatas, Gothos, aliasque barbaras nationes, nisi que uel amicitiis, uel deditione sui, pacem 230 preuenerant, in solo proprio armis edomuit. [d 1Kb] Et quanto magis se religiosius  ac humilius Deo subiecerat, tanto amplius ei Deus uniuersa subdebat. Ad Antonium quoque primum eremi habitatorem, uelut ad unum ex prophetis litteras, supliciter mittit, ut [e 1Kb] pro se ac liberis Domino supplicaret. Ita non solum meritis suis, ac religione matris, sed et intercessione sanctorum commendabilem se Deo fieri gestiebat. Sane quoniam tanti uiri Antonii fecimus mentionem, de uirtutibus  eius atque institutis, et sobrietate mentis, ut in solitudine uitam degens, usus solummodo consortio fuerit bestiarum, et de demonibus crebros agens triumphos, placuerit Deo supra cunctos mortales, utque institutionis sue preclara usque in hodiernum monachis exempla reliquerit, uolentem me aliqua exponere ille libellus exclusit, qui ab Athanasio scriptus, etiam Latino [f 1Kb] sermone editus est. Propter quod nos, omissis his que ab aliis iam dicta sunt, ea memorabimus, que quamuis gestorum contineat fides, ab his tamen qui longe positi sunt, obscurior fama subtraxit.



CAPUT IX. De captiuitate Frumentii et Edesii, et de conuersione Indorum per ipsos gesta.


In ea diuisione orbis terre, que ad predicandum uerbum Dei sorte per Apostolos celebrata est, cum alie aliis prouincie obuenissent, Thome Parthia, et Mattheo Aethiopia, eique adherens citerior India Bartholomeo dicitur sorte decreta. Inter quam Parthiamque media, sed longo [Al. longe] interior tractu, India [g 1Kb] ulterior iacet, multis uariisque linguis et gentibus habitata, quam uelut longe remotam, [h 1Kb] nullus Apostolice predicationis uomer 231 impresserat, que tamen temporibus Constantini tali quadam ex caussa semina fidei prima suscepit. Metrodorus quidam philosophus, inspiciendorum locorum, et orbis perscrutandi gratia, ulteriorem dicitur Indiam penetrasse. Cuius exemplo  etiam [i 1Kb] inuitatus Meropius quidam Tyrius philosophus simili ex caussa adire Indiam uoluit, liabens secum duos puerulos, quos liberalibus litteris utpote propinquos instituebat. Quorum unus qui erat iunior Edesius, alter Frumentius uocabatur. Igitur peruisis, et in notitiam captis his quibus animus pascebatur, cum philosophus redire cepisset, aque uel ceterorum necessariorum caussa ad portum  quendam nauis, qua uehebatur applicuit [Al. applicauit]. Moris est inibi Barbarorum, ut siquando fedus sibi cum Romanis turbatum uicine nuntiauerint [Al. nuntiauerunt] gentes, omnes qui apud eos ex Romanis inuenti fuerint iugulentur. Inuaditur nauis philosophi: cuncti cum ipso pariter perimuntur. Pueruli reperti sub arbore meditantes, et lectiones suas parantes, Barbarorum miseratione seruati, ducuntur ad regem. Horum ille alterum, id est, Edesium sibi pincernam fecit. Frumentio uero, quem quasi perspicacem deprehenderat et prudentem, rationes suas scriniaque commisit. Ex quo [a 1Kb] et in honore magno apud regem habiti, et in amore. At uero moriens rex, uxorem cum paruulo filio regni dereliquit heredem: adolescentibus autem quid uellent,  agendi dedit liberam facultatem. Quos tamen regina suppliciter exorat, tanquam que nichil haberet in toto regno fidelius, ut secum, usquequo adolesceret filius, regendi regni sollicitudinem partirentur: et precipue Frumentium, cuius prudentia ad moderandum sufficeret regnum. Nam alius fidem puram, et sobriam mentem simpliciter exhibebat. Idque dum agerent [Al. ageret], et regni gubernacula Frumentius haberet in manibus, Deo mentem eius et animos instigante 232 requirere sollicitius cepit, si qui inter negociatores Romanos Christiani essent, et ipsis potestatem maximam dare, ac monere, ut conuenticula per loca singula [b 1Kb] facerent, ad que Romano ritu orationis caussa confluerent. Sed et ipse multo magis eadem facere, et ita ceteros cohortari,  fauore et beneficiis inuitare, prestare quicquid opportunum fuisset, loca edificiis, aliaque necessaria prebere, et omnimodo gestire, ut Christianorum inibi semen exsurgeret. Sed cum regius puer adoleuisset, cui [c 1Kb] procurationem regni gerebant, expletis omnibus et ex fide traditis, multum licet detinentibus et rogantibus, ut manerent, regina uel filio, ad orbem tamen nostrum reuertuntur. Et Edesio festinante Tyrum, parentes propinquosque reuisere, Frumentius Alexandriam pergit, dicens, equum non esse [Al. est] opus occultare Dominicum. Igitur rem omnem, ut gesta est exponit Episcopo, ac monet, ut prouideat uirum aliquem dignum, quem, congregatis iam plurimis Christianis, et Ecclesiis constructis in Barbarico solo, Episcopum  mittat. Tum uero Athanasius  attentius et propensius Frumentii dicta gestaque considerans, in concilio sacerdotum  ait: Et quem alium inueniemus uirum talem, in quo sit spiritus Dei in ipso sicut in te, qui hec ita possit implere? Et tradito ei sacerdotio, redire eum cum Domini gratia, unde uenerat, iubet. Quique cum Episcopus perrexisset ad Indiam, tanta ei data esse a Deo uirtutum gratia dicitur, ut signa per eum Apostolica fierent, et infinitus numerus Barbarorum conuerteretur ad fidem. Ex quo in Indie partibus et populi Christianorum et Ecclesie facte sunt, et Sacerdotium cepit. Que nos ita gesta, non opinione uulgi, sed ipso Edesio Tyri presbytero postmodum facto, qui Frumentii comes prius fuerat, referente cognouimus.



CAPUT X. De conuersione gentis Iberorum per captiuam facta.


233 Per idem tempus etiam [e 1Kb] Iberorum gens, que sub axe Pontico iacet, uerbi Dei federa, et fidem futuri susceperat regni. Sed huius tanti boni prestitit caussam mulier quedam captiua, que apud eos reperta, cum fidelem et sobriam satis ac pudicam duceret uitam, totisque diebus ac noctibus obsecrationes Deo peruigiles exhiberet, in admiratione esse ipsa rei nouitas Barbaris cepit, et quid hoc sibi [f 1Kb] uelit, curiosius perquirebant. Illa, ut res erat. simpliciter Christum se Deum hoc ritu colere fatebatur. Nihil ex hoc amplius Barbari preter nouitatem nominis mirabantur. uerum  ipsa perseuerantia curiositatem quandam mulierculis inferebat, si quid emolumenti ex tanta deuotione caperetur.  Moris apud eos esse dicitur, ut si paruulus egrotet, circumferatur a matre per singulas domos, quo scilicet si quis experti aliquid remedii nouerit, conferat laboranti. Cumque mulier quedam paruulum suum per omnes circumtulisset ex more, nec aliquid remedii, cunctas domos lustrando, cepisset, uenit etiam ad captiuam, ut si quid sciret, ostenderet. Illa se humani quidem remedii nichil scire testatur, Deum tamen suum Christum quem colebat, dare ei desperatam ab hominibus posse salutem, confirmat. Cumque cilicio suo paruulum [g 1Kb] superposuisset, atque ipsa desuper orationem fudisset ad Dominum, sanum matri reddidit infantem. Sermo defertur ad plures, factique fama magnifici usque ad aures regine perlabitur. Que dolore quodam grauissimo corporis  afflicta, in desperatione maxima erat. Rogat ad se captiuam deduci. Illa ire abnuit, ne presumere amplius aliquid quam sexus [h 1Kb] sineret, uideretur.  Ipsam se regina 234 deferri ad captiue cellulam iubet. Quam similiter supra cilicium suum positam, inuocato Christi nomine, continuo post precem, sanam et alacrem fecit exsurgere. Christumque esse Deum, Dei summi Filium, qui salutem hanc contulerit, docet: eumque quem sibi auctorem sue sciret esse incolumitatis et uite, commonet inuocandum. Ipsum namque esse, qui et regibus regna [a 1Kb] distribuat, et mortalibus uitam. At illa cum letitia domum regressa, marito percontanti caussam tam subite sanitatis aperuit, quique cum pro salute coniugis letus, et mulieri munera deferri iuberet, illa: Horum, inquit, o rex, nichil captiua dignatur: aurum despicit, argentum respuit, ieiunio quasi cibo pascitur: hoc solum ei muneris dabimus, si eum, qui me,  illa inuocante, sanauit, Christum [b 1Kb] Deum colamus. Ad hoc tunc rex segnior fuit, et interim distulit, sepius licet ab uxore commonitus, donec accidit quadam die uenante eo in siluis cum comitibus suis, obscurari densissimis tenebris diem, et per tetre noctis horrorem luce subducta, cecis iter gressibus denegari. Alius alio diuersi ex comitibus oberrant, ipse solus densissima obscuritate circumdatus, quid ageret, quo se uerteret nesciebat: cum repente anxios salutis desperatione animos cogitatio talis ascendit. Si uere [Al. uero] Deus est Christus ille, quem uxori sue captiua predixerat, nunc se de his tenebris liberet, ut ipsum ex hoc omissis omnibus coleret. Illico ut hec nondum uerbo, sed sola mente deuouerat, reddita mundo dies, regem ad urbem  perducit incolumem. Quique regine rem protinus ut gesta est pandit. Euocari iam iamque captiuam, et colendi ritum ut sibi tradat, exposcit: neque [Al. nec] se ultra alium Deum quam Christum ueneraturum esse confirmat. Adest captiua, edocet [c 1Kb] Deum Christum: supplicandi ritum [Al. ritus] uenerandique modum, inquantum de his 235 aperire femine fas erat, pandit. Fabricari tamen Ecclesiam monet, formamque describit. Igitur rex, totius gentis populo conuocato, rem ab initio que erga se ac reginam gesta fuerat, exponit, fidemque edocet, et nondum initiatus in sacris, fit sue gentis Apostolus. Credunt uiri per regem, femine per reginam: cunctisque idem uolentibus Ecclesia exstruitur instanter: et eleuato iam [d 1Kb] perniciter murorum  ambitu, tempus erat quo columne collocari deberent.  Cumque erecta prima uel secunda, uentum fuisset ad tertiam, consumtis omnibus machinis, et boum hominumque uiribus, cum media iam in obliquum fuisset erecta, et pars reliqua nullis machinis erigeretur, repetitis secundo et tertio ac sepius uiribus, ne loco quidem moueri attritis omnibus potuit. Admiratio erat totius populi, regis animositas hebescebat: quid fieri deberet, omnes simul latebat. Sed cum interuentu noctis omnes abscessissent, cunctique mortales et ipsa opera cessarent, captiua sola in oratione pernoctans mansit intrinsecus: cum [Al. cumque] ecce matutinus et anxius cum suis omnibus ingrediens rex, uidet columnam, quam tot machine ac tot populi mouere non quiuerant, erectam, et supra basim suam librate suspensam, nec  tamen [e 1Kb] superpositam, sed quantum unius pedis spatio in ere pendentem. Tunc uero omnes populi contuentes et magnificantes Deum, ueram esse regis fidem, et captiue religionem presentis miraculi testimonio perhibebant. Et ecce mirantibus adhuc et stupentibus cunctis, in oculis eorum sensim supra basim suam, nullo contingente, columna deposita, summa cum libratione consedit. Post hoc [Al. hec] reliquus numerus columnarum tanta facilitate suspensus est, ut omnes que superfuerant, ipsa die locarentur. Postea uero quam Ecclesia magnifice constructa est, et populi fidem Dei maiore ardore sitiebant, captiue 236 monitis ad Imperatorem Constantinum totius gentis legatio mittitur: res gesta exponitur: sacerdotes [f 1Kb] mittere oratur, qui  ceptum erga se Dei munus explerent. Quibus ille cum omni gaudio et honore transmissis, multo amplius ex hoc letatus est, quam si incognitas Romano imperio gentes et regna ignota iunxisset. Hec nobis ita gesta, fidelissimus uir [g 1Kb] Bacurius, gentis ipsius rex, et apud nos Domesticorum Comes  exposuit, cum nobiscum Palestini tunc limitis Dux, in Ierosolymis satis unanimiter degeret. Sed ad ceptum redeamus.



CAPUT XI. De Constantia sorore Constantini, et Presbytero per eam fratri insinuato.

Posteaquam religiosi Principis mater Helena summis Romani regni honoribus affecta, ex hac luce discessit,  Constantia tunc Licinii [h 1Kb] relicta, fratris Augusti  solatiis utebatur. Huic accidit presbyterum quendam uenire in notitiam, latenter partibus Arii fauentem. Sed is primo nichil omnino de his apud sororem Principis aperire: ubi uero multa familiaritas copiam tribuit, paulatim sermonem cepit aspergere [Al. aperire], inuidiam dicens Ario generatam, et. pro simultatibus priuatis Episcopum suum rem contentiose exagitauisse, emulationis stimulo confixum, quod Arius apud plebem satis carus haberetur. Hec atque huiusmodi alia frequentius suggerens, animos Constantie suos [a 1Kb] effecit. Que cum diem obitura, uisitaretur a fratre, atque ab eo blande religioseque compellaretur, extremam dicitur ab eo gratiam poposcisse, ut presbyterum in familiaritatem reciperet, et que sibi ab eo pro spe  et salute suggererentur, audiret: se quidem iam ex [b 1Kb] hac luce discedentem nichil curare: pro fratris uero statu 237 esse sollicitam, ne forte pro innocentium penis, regni sui pateretur excidium. Quibus ille monitis a sorore susceptis, et fidelem pro se germane sollicitudinem credens, accommodauit aurem presbytero: et interim accersiri de exilio Arium iubet, ut quemadmodum de fide sentiret, exponeret. Tum ille fidem conscripsit, que non quidem sensum nostrum, tamen uerba nostra continere professionemque uideretur. Miratus quidem est Imperator, et putauit unam eandemque in ipsius et Concilii dudum gesti expositione sententiam contineri: tamen in nullo relaxat animi [c 1Kb] uigorem, sed rursus eum ad concilii remittit examen: quoniam quidem  ad dedicationem Ierosolymorum ex omni orbe coire sacerdotes inuitabantur, hec ad eos de nomine eius scribens, ut si expositionem fidei eius probarent, et eum uel per inuidiam, ut asserebat, tunc circumuentum dinoscerent, uel nunc ab errore correctum, clementi erga ipsum iudicio uterentur  si tamen et Episcopi [d 2Kb] eius Alexandri accommodaretur assensus. Sed et ab his quidem qui primo ceptis eius fauentes, cum simulatione subscripserant, facile receptus est. Cum uero Alexandriam perrexisset, ibi omne eius frustratur inceptum: quoniam quidem dolis apud ignorantes locus est, scientibus uero, dolum intendere, non aliud est quam [e 1Kb] risum mouere. Interea dum hec apud Alexandriam frustra agitantur, uenerabilis Augustus Constantinus 238 in suburbana uilla Nicomedie trigesimo [f 1Kb] et primo imperii sui anno diem functus est, liberis de successione Romani orbis testamento heredibus scriptis. Quo in tempore quoniam quidem  Constantius, cui Orientis regnum decreuerat, presens non erat, dicitur secreto accersiens presbyterum, quem a sorore commendatum supra diximus, et exinde familiariter habitum, tradidisse ei testamentum quod scripserat, et obtestatus sub sacramento, ne ulli nisi Constantio cum uenisset, in manus traderet. Cui etiam quod eunuchi qui erant in Palatio fauebant, arte indicio de Imperatoris morte suppresso usque ad Constantii presentiam, multis noua tentantibus oppressis, [g 1Kb] res tute integreque remansere. Cum uero Constantius affuisset, depositum presbyter restituit. Cuius beneficii gratia Imperator regni cupidus, ita ei deuinctus est, ut qui imperare cunctis ambierit, ab illo sibi imperari equanimiter pateretur. Ex quo, deuincto sibi Imperatore,  cepit de Arii restitutione suggerere, et nolentes adquiescere sacerdotes, uti cogeret, persuadere.



CAPUT XII. De Alexandri, et Eusebii, atque Arii, conflictu.

Ea tempestate apud Alexandriam Alexander, [h 1Kb] in  Ierosolymis Maximus confessor, apud Constantinopolim eque Alexander, ut ex Athanasii scriptis comperimus, sacerdotio fungebantur. Sed Eusebius qui apud Nicomediam erat, de cuius simulatione 239 in subscribendo supra diximus, amplam temporis nactus occasionem, et Principi per presbyterum familiaris effectus, reuoluere omnia, atque in irritum reuocare Concilii gesta molitur. Arium nequicquam apud Alexandriam commorantem uenire [a 1Kb] facit, et Imperialibus edictis concilium denuo Constantinopolim conuocari. Quo conuenere illi maxime, qui Arium atque Eusebium sectabantur, quique sepe cum Alexandro congressi, ut Arium susciperet, nec tamen aliquid [b 1Kb] profligantes, ab iniuriis quidem eius temperabant. Ad ultimum certam [c 1Kb] ei  diem statuentes denuntiant, ut aut ipse Arium susciperet, aut si reniteretur, se Ecclesia pulso et in exilium truso, ab alio eum suscipiendum sciret. Tum ille nocte [Al. noctem], que ad constitutam intererat diem, sub altari iacens, atque in oratione et lacrymis totam peruigilem ducens, Ecclesie caussam Domino commendabat. Cumque lux fuisset exorta, nec tamen ab oratione Alexander cessaret, Eusebius cum suis omnibus uelut heretici belli signifer, domum Arii matutinus ascendit, eumque propere [d 1Kb] sequi ad Ecclesiam iubet, protestatus quod Alexander, nisi presens adquiesceret, expulsus cederet loco.



CAPUT XIII. De probroso Arii interitu.

 Igitur omnium summa expectatio, quo uel Alexandri perseuerantia, uel Eusebii Ariique instantia declinaret. Cumque cunctorum animi essent, ut in tali re, [e 1Kb] expectatione suspensi, Arius ad Ecclesiam pergens, episcoporum et populorum frequentia constipatus, 240 humane necessitatis caussa ad publicum locum declinat. Ubi [Al. Ibi] cum sederet, intestina eius atque omnia uiscera in secessus cuniculum  defluxere: ita tali in loco dignam mortem [f 1Kb] blaspheme ac fetide mentis exsoluit. Quod postea quam in Ecclesia nuntiatum est Eusebio, atque his qui una secum sanctum et innocentem uirum Alexandrum de Ario recipiendo fatigabant, superati pudore, et adoperti confusione discedunt. Tunc completus est sermo ad gloriam Domini, quem Alexander in oratione sua ad Deum [Al. Dominum] proclamauerat, dicens: Iudica, Domine, inter me et Eusebii minas atque Arii [g 1Kb] uim. Sed hec ad presens quidem paululum pudoris habuere. Conuenientes uero inter se heretici, ueriti ne forte si, sicut res gesta est, integre ad Imperatorem Constantium peruenisset, non solum a perfidia eorum, [h 1Kb] in qua callide irretitus tenebatur, abscederet: uerum et in auctores deceptionis  sue seuerius aliquid ex regia auctoritate decerneret, componunt [Al. ponunt] per eunuchos quos iam [i 1Kb] perfidia deceptos tenebant, uti de Arii morte Imperator quam fieri posset composite et communiter nosceret, neque aliquid quod Dei uindictam indicare uideretur, audiret. Quibus ita gestis, de caussa fidei ut ceperant, prosequuntur.



CAPUT XIu. De Athanasii Episcopi principiis.

Igitur apud Alexandriam, defuncto Alexandro, Athanasius [i 1Kb] susceperat sedem. Quod uero [k 1Kb] esset idem uir acris ingenii, et in ecclesiasticis negotiis apprime uigilans, satis iam tunc hereticis 241 innotuerat, cum ad Concilium [l 1Kb] Nicenum cum Episcopo  suo sene Alexandro uenerat, cuius suggestionibus hereticorum doli ac fallacie uigilanter detegebantur. Statim ergo ut eum episcopum factum cognouerunt [Al. cognouerant], rati id quod res indicabat, sua negotia per illius sollicitudinem non facile processura, omnibus modis querere aduersus eum machinas deceptionum parabant. uerum non mihi absque ordine uidetur, pauca de huius uiri  origine supra repetere, et cuius a puero institutionis fuerit, sicuti ab his qui cum ipso uitam duxerant, accepimus, memorare. Tempore quo apud Alexandriam Petri martyris diem Alexander Episcopus agebat, cum post expleta solemnia [a 1Kb] conuenturus ad conuiuium suum clericos exspectaret, in loco mari uicino, uidet eminus puerorum supra oram maris ludum imitantium, ut fieri solet, Episcopum atque ea que in Ecclesiis geri mos est. Sed cum [b 1Kb] intentius diutine pueros inspectaret, uidet ab his geri quedam etiam secretiora et mystica. Perturbatus illico, uocari ad se clericos iubet, atque eis quid eminus ipse uideret, ostendit. Tum abire eos, et comprehensos ad se perducere omnes pueros imperat. Cumque adessent, quis eis ludus, et quid egissent, uel quomodo  percunctatur. Illi, ut talis habet etas, pauidi, negare primo, deinde rem gestam per ordinem pandunt, et baptizatos a se [c 1Kb] esse quosdam catechumenos confitentur per Athanasium, qui ludi illius puerilis episcopus fuerat simulatus. Tum ille diligenter inquirens ab his qui baptizati dicebantur, quid interrogati fuerint, quidue responderint, simul et ab eo qui interrogauerat. Ubi uidet, secundum religionis nostre ritum cuncta constare, conlocutus cum concilio clericorum, statuisse traditur, illis, quibus integris interrogationibus et responsionibus aqua fuerat infusa, iterari baptismum non debere, sed adimpleri 242 [Al. adimplere] ea que a sacerdotibus mos est. Athanasium uero atque eos quos ludus ille uel presbyteros habere uisus fuerat, uel ministros, conuocatis  parentibus, sub Dei obtestatione tradit Ecclesie [d 1Kb] sue nutriendos. Paruo autem tempore, cum a Notario integre, et a Grammatico sufficienter Athanasius fuisset instructus, continuo tanquam fidele Domini commendatum a parentibus, restituitur sacerdoti, ac uelut Samuel quidam in templo Domini nutritur, et ab eo pergente ad patres in senectute bona, ad portandum post se ephod sacerdotale deligitur. Sed huius tanti in Ecclesia pro fidei integritate agones fuerunt, ut etiam de hoc uideatur dictum esse illud quod scriptum est: Ego enim ostendam ei, quanta eum pati oporteat pro nomine meo . In huius etenim persecutiones uniuersus coniuratus orbis, et commoti sunt principes terre: gentes, regna, exercitus coierunt  [Al. coierant] aduersus eum. Ille autem diuinum  illud conseruabat eloquium, dicens: Si consistant aduersum me castra, non timebit cor meum: si insurgat in me prelium, in hoc ego sperabo . uerum quoniam tanta ac talia eius gesta sunt, ut magnitudo quidem rerum nichil me preterire patiatur: multitudo [e 1Kb] uero gestorum quam plurima cogat omittere, incertus estuat animus, dum deliberare non ualet quid teneat, quid omittat. Et ideo pauca nos que ad rem pertinent memorabimus, reliqua eius fama narrabit sine dubio minora uero nuntiatura. Nam nichil quod addere possit, inueniet.



CAPUT Xu. De Constantini Imperatoris errore.

Igitur ubi Constantius Orientis regnum solus  obtinuit, Constantino fratre non longe ab Aquileia apud [f 1Kb] Alsam fluuium a militibus interfecto, Constans utriusque germanus, Occidentem satis industrie gubernabat. Nam 243 Constantius natura et animo regio, dum primis illis regni sui fautoribus satis indulget, per eunuchos arte in perfidiam decipitur a peruersis sacerdotibus; et intento satis studio, prauis eorum [g 1Kb] contentionibus obsecundat. Sed illi uerentes, ne forte adeundi regis copia quandoque fieret Athanasio, et per eum de ueritate fidei quam peruertebant, secundum Scripturas edoceretur, omnimodis insimulare eum apud principem, et uelut si [h 1Kb] reum omnium scelerum ac flagitiorum adgrediuntur exponere, usquequo humani corporis brachium loculo  delatum Imperatori ostendunt: quod ab Athanasio excisum magice artis gratia de Arsenii cuiusdam corpore confirmabant. Sed et alia quam plurima criminosa simul et flagitiosa componunt.



CAPUT XuI. De concilio hereticorum apud Tyrum contra Athanasium congregato.

Quibus ex caussis Imperator iubet conuocato Concilio Athanasium condemnari. Idque apud [i 1Kb] Tyrum  congregari iubet. Eo deducitur Athanasius: loculus cum humano brachio circumfertur: inuidia [i 1Kb] et horror  non solum religiosas, sed et uiles animas peruadit.



CAPUT XuII. De exciso brachio Arsenii, ceterisque dolis hereticorum in concilio retectis.


Hic Arsenius, cuius brachium dicebatur excisum, Lector aliquando Athanasii fuerat, et ob culpam [a 1Kb] correptionem ueritus, frequentie sese subtraxerat. Cuius latebras opportunas sibi ad huiuscemodi commentum flagitiosi hominem rati, initio compositi criminis occultatum eum apud quemdam, fidissimum sceleribus suis 244 crediderant [Al. crediderunt], retinabant. Peruenit tamen ad hunc in latebris positum quid suo nomine criminis in intentaretur Athanasio. Et siue eum ipsa humanitatis contemplatio, siui diuina perpulit prouidentia, clam per noctis silentia euadens claustris, enauigauit Tyrum,  et pridie quam causse dicende adesset ultimus dies, Athanasio sese Arsenius obtulit, [b 1Kb] utque se rerum gestarum series haberet, edocuit. Ille domi esse hominem, nec innotescere cuiquam de eius presentia, iubet. Interea Concilium cogitur, in quod aliquanti concinnate calumnie conscii, omnes pene infenso animo aduersum Athanasium preiudicatoque conueniunt. Per idem tempus Paphnutius confessor, de quo supra memorauimus, aderat, Athanasii innocentie conscius. Is cum uidisset Maximum Ierosolymorum Episcopum, qui una secum effosso oculo, et poplite succiso, confessor extiterat, [c 1Kb] uerum pro nimia simplicitate nichil de sacerdotum scelere suspicantem, consedisse cum ceteris quos factionis macula sociauerat, medium [d 1Kb] consessum adire non  ueritus: Te, inquit, o Maxime, cum quo mihi unum atque idem confessionis insigne est, cum quo mihi pariter mortale lumen effossum, clariorem diuini luminis conciliauit aspectum: te, inquam, non patiar sedere in concilio malignantium, et cum iniqua gerentibus introire. Iniectaque manu eleuans eum de medio eorum, ac de singulis instruens, perpetua dehinc Athanasio communione sociauit. Sed interim caussa dicitur. Prima introducitur accusatio mulieris cuiusdam, que se diceret aliquando hospitio Athanasium recepisse [Al. suscepisse], et ab eo noctu nichil suspicantem, uim corruptionis esse perpessam. Introduci ad hec iubetur Athanasius: ingreditur cum Timotheo presbytero suo, eumque monet, ut posteaquam mulier dicendi finem fecisset, se tacente,  [e 1Kb] ipse ad ea que dixerat responderet. Cumque mulier ea que edocta fuerat, perorasset, Timotheus  conuersus 245 ad eam: uere, inquit, mulier, ego mansi apud te aliquando, aut uim tibi, ut asseris, feci? Tunc illa  obiurgans Timotheum: Tu tu, inquit, mihi uim fecisti, tu in illo loco commaculasti castitatem meam. Simul et conuersa ad iudices, obtestari fidem Dei cepit, uera se dicere. Tum omnes ridiculosus pudor habere cepit, quod tam facile, tacente [Al. docente] eo, factio compositi criminis patuisset. Nec tamen permissi sunt iudices habere de muliere questionem, unde hec, uel per quos, aut quomodo fuisset aptata calumnia, quoniam iudicandi libertas penes accusatores erat. Hinc transitur ad aliud crimen. Profertur facinus seculis inauditum. Hoc est, inquiunt, ubi nemo possit uerborum prestigiis [f 1Kb] decipi,  res oculis agitur, uerbis cessantibus: Brachium hoc te, aiunt, Athanasi, accusat excisum. Hec est Arsenii dextera, quam tu quomodo, uel ad quos usus excideris, indicato. Tum ille: Quis enim, inquit, uestrum Arsenium nouerat, ut hanc ipsius esse [g 1Kb] dexteram cognoscatis. Exsurrexerunt aliquanti, qui se dicerent optime scisse Arsenium, in quibus nonnulli erant absque conscientia factionis. Orat dehinc a iudicibus Athanasius, ut hominem suum, quem [h 1Kb] negocium deposceret, iubeant introduci. Cumque introductus esset Arsenius, eleuato eius uultu, Athanasius concilio et iudicibus ait: Hic est Arsenius. Et alleuans eius nichilominus dexteram: Hec est, inquit, etiam dextera eius, hec est et sinistra. Hec autem, quam isti offerunt, manus unde sit, uos requirite.  Tunc [Al. Tum] uelut nox quedam et tenebre accusatorum oculis infuse, quid agerent, quo se uerterent, nesciebant. Ipsum etenim esse Arsenium testes qui paulo ante [i 1Kb] scire se dixerant, confirmabant. uerum, quia non iudicandi, 246 sed opprimendi hominis caussa concilium gerebatur, fragor omnium repente attollitur, magum esse Athanasium, et decipere intuentium oculos, conclamatur, nec debere ullo modo ultra talem hominem uiuere: factoque impetu, suis eum discerpere manibus parant. Sed Archelaus, qui cum ceteris ex precepto Imperatoris concilio presidebat, ereptum eum de [Al. ex] discerpentium manibus, per occultos exitus [i 1Kb] eduxit, ac fuge  salutem monuit commendare. Concilium tamen rursum  conueniens, tanquam si nichil omnino deprehensum fuisset, ut confessum de intentatis criminibus  Athanasium condemnat. Et gesta in hunc modum ficta per orbem terre mittentes, ad sceleris sui consensum, Imperatore cogente, ceteros Episcopos perpulerunt.



CAPUT XuIII. De fuga et latebris Athanasii.

Hinc iam toto orbe profugus agitur Athanasius, nec ullus ei tutus ad latendum supererat locus. Tribuni, Prepositi, Comites, exercitus quoque ad inuestigandum eum mouentur [Al. commouentur] edictis imperialibus. Premia delatoribus proponuntur, si quis uiuum maxime, [a 1Kb] si id minus, caput certe Athanasii detulisset. Ita totis regni uiribus frustra aduersum eum, cui Deus aderat, certabatur. Interea  sex continuis annis ita latuisse fertur [b 1Kb] in lacu cisterne non habentis aquam, ut solem numquam uideret. Sed cum per ancillam, que sola conscia dominorum officiis qui ei latebras prebuerant, [c 1Kb] uidebatur, indicatus fuisset, tanquam Dei spiritu admonitus, ipsa nocte qua ad eum comprehendendum cum indicibus ueniebatur, post annos sex migrauit ad alium locum. Ita illi qui uenerant 247 frustrati, dominisque in fugam uersis, de ancilla ut falsa indice penas sumunt.



CAPUT XIX. Ut Constans Imperator, pro Athanasio, fratri Constantio scripserit, eumque Ecclesie sue reddi iusserit.

uerum ne graues alicui [d 1Kb] latebre sue fierent, et  occasio calumnie innocentibus quereretur, nichil sibi ultra iam tutum in Constantii regno presumens, ad Constantis partes profugus abscedit [Al. abcessit]. A quo satis honorifice religioseque susceptus est. Quique caussa eius, quam fama compererat, diligentius cognita, scribit ad fratrem, pro certo se comperisse, quod sacerdos Dei summi Athanasius iniuste fugas et exilia pateretur. Hunc itaque recte [e 1Kb] faceret, si absque  ulla molestia loco suo restitueret: si id nollet, cure sibi futurum, ut ipse id adimpleret, regni eius intima penetrans, et penas dignissimas de auctoribus sceleris sumens. Quibus scriptis perterritus Constantius  simulata benignitate ultro uenire ad se Athanasium iubet, et leui increpatione perstrictum, ad Ecclesiam suam permittit securum [Al. in securum] ire. Admonitus tamen 248 Imperator ab impiis consiliariis: Non est, inquit, magnum, Athanasi, quod Episcopi poscunt de te, ut unam ex multis que sunt apud Alexandriam Ecclesiis, concedas populis eorum qui tibi communicare nolunt. Tum ille, Deo sibi suggerente, paratum in tempore consilium reperit. Et quid est, inquit, Imperator, quod poscenti  tibi liceat denegari, qui potestatem omnium habes iubendi? Sed unum est quod oro, ut meam quoque petitiunculam libenter admittas. Cumque se omnia que uellet, quamuis essent difficilia, promitteret prestaturum, si hoc unum [g 1Kb] cederet libens, ait Athanasius: Hoc est quod rogo, ut quia etiam hic  sunt nostri populi qui istis [Al. his] communicare nolunt, unam eis tenere [h 1Kb] concedatur Ecclesiam. Aequissimum sibi uideri, et ualde prestandum, letus spopondit Imperator. Sed cum rem detulisset ad eos, quorum consiliis utebatur, neque ibi se uelle accipere Ecclesiam, neque hic dare, [i 2Kb] respondent, quia plus sibi singuli quique quam absentibus consulebant. Ita Imperator admiratus eius prudentiam, properare ocyus ad suscipiendam suam  Ecclesiam iubet. Sed cum Magnentii [i 6Kb] scelere Imperator Constans regno simul et uita fuisset exemptus, rursum in Athanasium ueteres 249 illi incentores Principis odia resuscitare ceperunt: fugatoque de Ecclesia, in locum eius Georgium quemdam perfidie et immanitatis sue socium mittunt. Nam prius quemdam Gregorium miserant. Rursum fuga, rursum latebre et edicta aduersum Athanasium Principis per  omnem locum ponuntur, premia et honores delatoribus pollicentia. Ipse quoque cum ob uindictam necis fraterne, regnumque recuperandum ad Occidentis partes uenisset, et extincto tyranno, regni solus arce potiretur, fatigare Occidentales Episcopos, et [a 1Kb] per deceptionem ad consensum Ariane hereseos cogere aggreditur, Athanasii prius condemnatione premissa, et uelut obicis ualidissimi obiectione sublata.



CAPUT XX. De Concilio apud Mediolanum habito, et exiliis Eusebii, Luciferi, ceterorumque Episcoporum catholicorum.

Ob hoc [b 1Kb] apud Mediolanum Episcoporum concilium conuocatur: plures decepti. Dionysius uero, Eusebius, Paulinus, Rhodanius, et Lucifer, dolum in negotio esse proclamantes, asserentesque quod subscriptio  in Athanasium, non aliam ob caussam, quam destruende fidei moliretur, in exilium trusi sunt. His  etiam Hilarius iungitur, ceteris uel ignorantibus, ue non credentibus fraudem.



CAPUT XXI. De Ariminensi concilio.

250 Sed tali consilio gestum fuisse negocium, rei exitus docuit. Illis namque de medio sublatis, continuo synodus apud Ariminum congregatur. [c 1Kb] Ibi secundum ea que Orientales apud Seleuciam composuerant callidi homines et uersuti, simplices et imperitos Occidentalium sacerdotes facile circumueniunt, hoc modo proponendo eis: Quem [d 17Kb] magis colere et adorare uellent, , an Christum? Illisque uirtutem uerbi, quid significaret, ignorantibus, uelut in fastidium quoddam et exsecrationem sermo deductus est, Christo se credere, non , confirmantibus.  Sic [Al. Et sic] multorum, preter paucos, qui scientes prolapsi sunt, animi decepti, contra ea que patres apud Niceam conscripserant, uenientes,  quasi ignotum et a Scripturis alienum sermonem auferri de fidei Expositione decernunt, communionemque suam hereticorum societate commaculant. Ea tempestate facies Ecclesie feda et admodum turpis erat. Non enim sicut prius ab [a 1Kb] externis, sed a propriis uastabatur. Fugabat alius, alius fugabatur, et uterque de Ecclesia erat. Ara nusquam, nec immolatio, nec libamina: preuaricatio tamen et lapsus erat, ac ruina multorum. Similis pena, sed impar uictoria. Similiter cruciabatur, 251 sed non similiter glorificabantur: quia dolebat Ecclesia etiam illius casum, qui impellebat ad lapsum.



CAPUT XXII. De Liberio Episcopo urbis Rome.

Igitur Liberius, qui post Iulium Marci, quem Siluester  precesserat, successorem, in urbe Roma per idem [b 1Kb] tempus sacerdotio fungebatur, in exilium truditur: inque eius locum Felix diaconus suus ab hereticis subrogatur. Et non tam secte diuersitate, quam communionis et [c 1Kb] ordinationis conniuentia maculatur.



CAPUT XXIII. De Ierosolymorum et Alexandrie Episcopis.

Ierosolymis uero Cyrillus post Maximum, sacerdotio confusa iam ordinatione suscepto, aliquando in fide, sepius in communione uariabat. Apud Alexandriam uero [d 1Kb] Georgius satis procaciter ui raptum episcopatum gerebat, ita ut magis sibi iuris dicendi creditos fasces, quam sacerdotium ministrandum religiosis  officiis estimaret.



CAPUT XXIu. De [e 1Kb] permixtione Episcoporum apud Antiochiam.

Apud Antiochiam sane diuersis temporibus multa et admodum confuse gesta sunt. Nam defuncto Eudoxio,  cum multi diuersarum urbium Episcopi ad illam sedem summa ambitione niterentur, ad ultimam Meletium de Sebastia Armenie ciuitate, contra decreta concilii illuc transferunt. Qui tamen ab ipsis rursum in 252 exilium truditur, quod contra opinionem ipsorum non Arii, sed nostram fidem cepit in Ecclesia predicare. Quem magna plebs sede [Al. Ecclesia] depulsum secuta, ab hereticorum societate diuellitur.



CAPUT XXu. De schismate Arianorum, quod in tres partes diuisum est: et quidam eorum Eunomiani, alii Macedoniani, alii uero permanserunt Ariani.

Interea ut aliquando [f 1Kb] etiam in semetipsam prediues  malitia deseuiret, sacerdotes, et populi, qui, Ario duce, primitus fuerant ab Ecclesia diuulsi, in tres denuo sectas partesque finduntur. Nam illi  postmodum nec ipsi Ario regressode exilio communicare uoluerunt, eo quod simulata confessione communicasset iis, qui de ipsa substantia Dei Patris Filium confiterentur: quia ipsi ea que primo docuerat Arius, ex nullis [g 11Kb] extantibus creatum et factum, non natum Filium, satis libera, seu potius impudenti blasphemia confirmabant. Quod et post illorum obitum Aetius quidam, post Aetium ualidius et latius asserebat Eunomius, uir corpore et anima leprosus, et interius exteriusque morbo regio  [h 1Kb] corruptus, arte tamen dialectica prepotens, plurima contra fidem nostram scripsit, et disputandi leges sectatoribus suis dedit. A quo etiam nunc Eunomiana heresis appellatur. Alius quoque Macedonius nomine, quem, nostris expulsis, [i 2Kb] imo potius necatis, apud Constantinopolim statuerant Episcopum, quia 253  similem Patri Filium fatebatur, licet Spiritum Sanctum eque ut illi blasphemaret, tamen ab illis expellitur, quia similia ut de Patre, etiam de Filio predicaret. Neque uero nostris coniungitur, a quibus de Spiritu [a 1Kb] Sancto diuersa sentiret. Ita pestifera illa bestia, que per Arium primo quasi de inferis extulerat caput, subito triformis apparuit: per Eunomianos, qui dicunt per omnia dissimilem Filium Patri, quia nullo genere similis possit esse factura factori: Per Arianos, qui dicunt, similem quidem posse dici Filium Patri, sed largitate gratie, non proprietate nature, in quantum scilicet potest creatori creatura conferri: Per Macedonianos, qui dicunt similem quidem Filium per omnia Patri, Sanctum uero Spiritum cum Patre et Filio nichil habere commune.  Hec quidem inter illos ita gesta sunt. Sed sicut de talibus scriptum est: Discissi sunt, et non sunt compuncti : plurimi sane eorum, qui uidebantur attentiorem uitam gerere, et monasteria apud Constantinopolim uicinasque prouincias, et Episcopi nobiles Macedonii magis errorem sunt secuti.



CAPUT XXuI. De fine Constantii Imperatoris, et ortu Iuliani.

Sed Constantius Imperator, dum Iuliano  dignationem sibi Augusti sponte presumenti, armis ire obuiam parat, uicesimo et quarto post occasum patris imperii sui anno, in 254 oppido Cilicie Mopsocrenis [b 1Kb] diem defunctus est.



CAPUT XXuII. De Episcopis ab exilio relaxatis.


Post quem Iulianus, presumtum prius, deinde [c 3Kb] ut legitimum, solus obtinuit principatum. Is primo  uelut arguens perperam gesta Constantii, Episcopos iubet de exiliis relaxari. Post uero aduersum nostros tota nocendi arte consurgit. Interim qui superfuerant Episcopi, de exiliis relaxantur. Nam Liberius urbis Rome Episcopus, Constantio uiuente, regressus est. Sed hoc utrum quod adquieuerit uoluntati sue ad subscribendum, [d 1Kb] an ad populi Romani gratiam, a quo proficiscens fuerat exoratus [Subint. Constantius], indulserit, pro certo compertum non habeo. Lucifer autem cum exoraretur ab Eusebio, quia uterque in partibus uicinis Aegypto fuerat relegatus, ut ad uidendum Athanasium Alexandriam pergerent, communique tractatu cum his qui superfuerant sacerdotibus, de statu Ecclesie decernerent, presentiam sui abnegans, legatum pro [e 1Kb] se  diaconum suum mittit, atque ipse intento animo Antiochiam pergit: ibique dissidentibus adhuc partibus, sed in unum tamen reuocari posse sperantibus, si sibi talis eligeretur Episcopus, erga quem non una plebs, sed utraque gauderet, preproperus catholicum quidem et sanctum uirum, ac per omnia dignum sacerdotio Paulinum Episcopum collocauit, sed tamen in quem adquiescere plebs utraque non posset.



CAPUT XXuIII. De Concilio apud Alexandriam sanctorum Episcoporum, et Luciferi ab his dissidio.

255 Pergit interea Eusebius Alexandriam, ibique Confessorum concilio congregato, pauci numero, sed [f 1Kb] fide integri, et meritis multi, quo pacto post hereticorum procellas, et perfidie turbines tranquillitas  reuocaretur Ecclesie, omni cura et [g 1Kb] libratione discutiunt. Aliis uidebatur fidei calore feruentibus, nullum debere ultra in sacerdotium recipi, qui se utcumque heretice communionis contagione maculasset. Sed qui imitantes Apostolum querebant,  non quod sibi utile esset, sed quod pluribus [a 1Kb] , uel qui imitarentur Christum, qui cum esset omnium uita, pro salute cunctorum humilians se, descendit in mortem, quo scilicet inueniretur et in mortuis uita: dicebant melius esse, humiliari [b 1Kb] se paululum propter deiectos, et inclinari propter elisos, ut eos rursus erigerent, nec sibimet solis puritatis merito celorum regna defenderent, sed esse gloriosius, si cum pluribus illuc mererentur intrare. Et ideo rectum sibi uideri, ut tantum perfidie auctoribus amputatis, reliquis sacerdotibus daretur optio, si forte uelint [Al. uellent], abiurato errore perfidie, ad fidem patrum statutaque conuerti, nec negare aditum redeuntibus, quin potius de eorum conuersione gaudere: quia et ille euangelicus iunior filius, paterne  depopulator substantie, in semetipsum reuersus, non solum suscipi meruit, sed et dignus paternis complexibus [Al. amplexibus] deputatur, et anulum fidei recepit, et stola circumdatur: per quam quid aliud quam sacerdotii declarantur insignia? nec probabilis extitit apud patrem senior filius, [c 1Kb] quod inuidit recepto: nec tantum meriti habuit non delinquendo, quantum noxe contraxit non indulgendo germano.



CAPUT XXIX. De his que in eodem Concilio statuta sunt.

256 Cum igitur huiuscemodi sententias [Al. sententiam et prolatam] ex euangelica auctoritate prolatas, ordo ille sacerdotalis et Apostolicus approbasset, ex Concilii decreto, Asterio [d 1Kb] ceterisque qui  cum ipso erant, Orientis iniungitur procuratio, Occidentis uero Eusebio decernitur. Additur sane in illo Concilii decreto, etiam de Spiritu Sancto plenior disputatio, ut eiusdem substantie ac deitatis, cuius Pater et Filius, etiam Spiritus Sanctus crederetur, nec [Al. ne] quicquam prorsus in Trinitate, aut creatum, aut inferius, posteriusue diceretur. Sed et de differentia substantiarum et subsistentiarum sermo eius per scripturam motus [e 1Kb] est. Greci et , uocant. Quidam etenim dicebant substantiam et subsistentiam unum uideri: et quia tres subsistentias non dicimus in Deo, nec tres substantias dicere debeamus. Alii uero, quibus longe aliud substantia, quam subsistentia significare uidebatur, dicebant,  quia substantia [f 1Kb] ipsam rei alicuius naturam  rationemque, qua constat, designet: Subsistentia autem uniuscuiusque persone, hoc ipsum quod extat et subsistit, ostendat. Ideoque propter Sabelli heresim tres esse subsistentias confitendas, quod quasi tres subsistentes personas significare uideretur, ne suspicionem daremus, tanquam illius fidei sectatores, que Trinitatem in nominibus tantum, et non in rebus ac subsistentiis confitetur. Sed et de incarnatione Domini comprehensum est, quia corpus quod susceperat Dominus, neque sine sensu, neque sine anima suscepisset. Quibus omnibus caute moderateque compositis, unusquisque itinere suo cum pace perrexit.



CAPUT XXX. De Eusebio et Hilario, atque Ecclesiarum per eos restitutione.


257 Sed Eusebius cum redisset Antiochiam, et inuenisset ibi a Lucifero contra pollicitationem ordinatum Episcopum, pudore simul et indignatione compulsus abscessit, neutri parti communionem suam relaxans, quia digrediens inde promiserat se acturum in Concilio, ut [g 1Kb] is eis ordinaretur Episcopus, a quo pars neutra descisceret. Ille namque populus, qui Meletium dudum de Ecclesia pulsum, quasi pro fide recta fuerat secutus, non iunxerat se ad priores catholicos, id est, qui cum Eustathio, et [h 1Kb] Eusebio Episcopo fuerant  sed suum principatum, suumque conuenticulum tenuit. Hos ergo cum in unum reuocare uoluisset [i 1Kb] Eusebius, nec tamen  potuisset,  abscessit. Tunc regressus Meletius de exilio, quia cum eo numerosior populus erat, Ecclesias tenuit: et ex eo iam propriam synodum cum ceteris Orientalibus Episcopis habuit, nec tamen Athanasio iunctus est. Interim Lucifer iniuriam dolens, quod Episcopum a se ordinatum apud Antiochiam non recepisset Eusebius, nec ipse recipere cogitat Alexandrini decreta concilii, sed constringebatur legati sui uinculo, qui in concilio ipsius auctoritate subscripserat. Abiicere namque eum non poterat, qui [i 1Kb] auctoritatem eius tenebat. Si uero recepisset, omne suum frustrandum uidebat inceptum. Diu ergo de hoc multumque deliberans, cum ex utraque parte concluderetur, elegit, ut legato suo recepto, erga  ceteros sententiam disparem [k 1Kb] , sed sibi placitam  custodiret. Ita regressus ad Sardinie partes, siue quia cita morte preuentus, tempus sententie mutande non habuit  siue hoc animo immobiliter 258 sederat, parum firmauerim. Ex ipso interim Luciferianorum schisma, quod licet per paucos adhuc uoluitur, sumsit exordium. Eusebius uero circumiens Orientem atque Italiam, medici pariter et sacerdotis fungebatur officio. Singulas quasque ecclesias, abiurata infidelitate, ad sanitatem recte fidei reuocabat, maxime quod Hilarium, quem dudum cum ceteris Episcopis in exilium trusum esse memorauimus, regressum iam, et in Italia positum, hec eadem erga instaurandas Ecclesias, fidemque patrum reparandam reperit molientem.



CAPUT XXXI. De scriptis Hilarii.


Nisi quod Hilarius uir natura lenis et placidus, simulque eruditus, et ad persuadendum commodissimus, rem diligentius et aptius procurabat. Qui etiam libros de fide nobiliter scriptos edidit, quibus et hereticorum uersutias, et nostrorum deceptiones, et male credulam simplicitatem ita diligenter exposuit, ut et presentes, et longe positos, quibus ipse per [a 1Kb] se disserere uiua uoce non poterat, perfectissima instructione corrigeret. Ita duo isti uiri, uelut magnifica quedam mundi lumina, Illyricum, Italiam, Galliasque suo splendore radiarunt, ut omnes etiam de abditis angulis et abstrusis hereticorum tenebre fugarentur.



CAPUT XXXII. De persecutionibus Iuliani blandis et callidis.


Sed Iulianus postquam ad Orientem Persas bello pulsaturus aduenit, et publica  erga [b 1Kb] idolorum cultum ferri cepit insania, callidior ceteris persecutor, non ui, neque tormentis, sed premiis, honoribus, blanditiis, persuasionibus, 259 maiorem pene populi partem, quam si atrociter pulsasset, elisit. Studia auctorum Gentilium Christianos adire prohibens, ludos litterarum  illis solis, qui deos deasque uenerarentur, patere decernit. Militie cingulum non dari, nisi immolantibus iubet. Procurationem prouinciarum, iurisque dicendi Christianis statuit non debere committi, utpote quibus etiam lex propria gladio uti uetuisset. Et proficiebat quotidie in huiuscemodi legibus exquirendis, quibus et [Al. tacetur et] si quid uersutum uel callidum, tamen quod minus uideretur crudele, decerneret.



CAPUT XXXIII. De seuitia eius erga Athanasium.

Sed non [c 21Kb] erga Athanasium ficte philosophie tenere imaginem potuit. Etenim cum, uelut tetri serpentes de cauernis terre ebullientes, ad eum processisset magorum, philosophorum, aruspicum, augurumque  manus prophana, omnes pariter allegant, nichil suis [d 1Kb] artibus successurum, nisi prius Athanasium, uelut omnium horum obstaculum, sustulisset.



CAPUT XXXIu. De fuga rursum et latebris Athanasii.

Iterum mittitur exercitus, iterum duces, iterum oppugnatur Ecclesia. Cumque eum mesti [e 1Kb] et flentes populi circumstarent, prophetico apud eos usus sermone perhibetur: Nolite  filii, conturbari, quia nubecula est, et cito pertransit. Cumque [f 1Kb] discessisset, et naui per Nilum fluuium iter ageret: Comes qui ad hoc ipsum missus fuerat, cognito eius itinere, instanter eum insequi 260 cepit. Et cum forte applicuisset Athanasii nauicula ad quendam lo  cum, comperit a pretereuntibus post tergum esse [g 1Kb] percussorem suum, et iam iamque nisi prospiceret, imminere. Conterriti omnes qui simul aderant socii, eremum suadebant ad fuge presidium petendam. Tum ille: Nolite, inquit, o filioli, deterreri: eamus magis in occursum percussori nostro, ut sciat quia louge maior est qui nos defendit, quam qui persequitur. Et conuersa nauicula, iter agere [h 1Kb] obuiam ei qui se insectabatur, adgressus est. Ille qui nullo genere suspicari posset in occursum sibi uenire quem quereret, tanquam pretereuntes aliquos interrogari iubet,  ubi audissent esse Athanasium. Cumque respondissent uidisse se eum non longe euntem, tota celeritate pertransiens, properat in uanum, festinans capere, quem ante oculos positum uidere non potuit. Ille uero Dei uirtute monitus Alexandriam [a 2Kb] redit, ibique tuto latebras usquequo persecutio cessaret, exegit.



CAPUT XXXu. De sepulcro martyris Babyle.

Dedit et aliud Iulianus uecordie sue ac leuitatis indicium. Nam cum Daphnis in suburbano Antiochie iuxta fontem Castalium litaret Apollini, et nulla ex his que querebat, responsa susciperet, caussasque silentii percontaretur a sacerdotibus demonis, aiunt, Babyle martyris sepulcrum prope adsistere, et ideo  responsa non reddi. Tum ille, uenire Galileos  et auferre sepulcrum martyris iubet. Igitur Ecclesia uniuersa conueniens, 261 matres et uiri, [Al. additur et] uirgines, iuuenesque immensa exultatione succincti, trahebant longo agmine arcam Martyris, psallentes summis clamoribus, et cum exultatione dicentes: Confundantur omnes qui adorant sculptilia, et qui [b 1Kb] confidunt in simulacris suis . Hec in auribus prophani Principis per sex millia passuum tanta exultatione psallebat omnis Ecclesia, ut celum clamoribus [c 1Kb] resultaret. Unde et ille in tantam iracundie rabiem deductus est, ut altera die comprehendi Christianos passim et trudi iuberet in carcerem, ac penis  et cruciatibus affici.



CAPUT XXXuI. De Theodoro Confessore apud Antiochiam.


Quod Sallustius Prefectus [d 8Kb] eius non probans, licet esset Gentilis, tamen iussus exequitur, et apprehensum unum quendam adolescentem qui primus occurrit, Theodorum nomine, a prima luce usque ad [Al. in] horam decimam tanta crudelitate, et tot mutatis carnificibus torsit, ut nulla etas simile factum meminerit. Cum tamen ille in eculeo [e 1Kb] sublimis, et hinc inde lateribus instante tortore, nichil aliud faceret, nisi quod uultu securo et leto psalmum, quem pridie omnis Ecclesia cecinerat, iteraret: cumque se, omni expensa crudelitate, Sallustius nichil egisse [f 1Kb] perspiceret, recepto in carcerem iuuene, abiisse fertur  ad Imperatorem, 262 et quid egerit nunciasse, ac monuisse ne tale aliquid tentare uellet de cetero, alioquin et illis gloriam et sibi ignominiam quereret. Hunc Theodorum ipsi nos postmodum apud Antiochiam uidimus. Et cum requireremus ab eo si sensum doloris habuisset ex integro, dicebat se quidem dolores parum sensisse, adstitisse autem quendam iuuenem, qui sudanti sibi, linteo candidissimo et sudores [Al. sudorem] abstergeret, et aquam frigidam frequenter infunderet, et ita se esse delectatum, ut tunc mestior factus sit, quando deponi de eculeo iussus est. Comminatus igitur Imperator, post uictoriam Persicam melius se Christianos debellaturum, profectus quidem est, sed nullus [g 2Kb] redit. Ibi namque, incertum  a suis, an ab hostibus confossus, post annum  et octo menses presumti Augustalis imperii, finem uite fecit [a 1Kb] .



CAPUT XXXuII. De Iudeorum conatibus, qui a Iuliano decepti, templum in Ierosolymis reedificant.

Tanta uero eius ad decipiendum subtilitas et calliditas fuit, ut etiam infelices Iudeos uanis spebus illectos, ut ipse agitabatur, illuderet. Quos primo omnium conuocatos ad se interrogat, cur non sacrificarent, cum eis lex sua de sacrificiis imperaret? At illi occasionem se inuenisse temporis 263 rati: Non possumus, inquiunt, nisi in solo Ierosolymorum templo. Ita namque precipit lex. Et accepta ab eo reparandi templi licentia, in tantum  insolentie peruenerunt, ut aliquis eis prophetarum redditus uideretur. Igitur ex omnibus locis atque prouinciis [b 1Kb] conuenere Iudei, locum templi olim igne consumti aggredi cepere, Comite properandi operis ab Imperatore concesso: sumtu publico et priuato res omni instantia gerebatur. Interea insultare nostris, et uelut reparatis [c 1Kb] sibi regni temporibus, comminari acrius, ac seuitiam ostentare, prorsus in magno tumore et superbia agere. Cyrillus [d 1Kb] post Maximum Confessorem Ierosolymis Episcopus habebatur. Apertis igitur fundamentis, calces [e 1Kb] cementaque adhibita, nichil omnino deerat, quin die postera, ueteribus deturbatis, noua iacerent fundamenta: cum tamen Episcopus diligenti consideratione habita, uel ex illis [Al. his] que in Danielis prophetia de temporibus  legerat, uel [f 1Kb] que in Euangeliis Dominus predixerat, persisteret, nullo genere fieri posse, ut ibi a Iudeis lapis super lapidem poneretur. Res erat in exspectatione.



CAPUT XXXuIII. Ut terremotu inibi, et igni diuinitus accenso, Iudei ab illicitis disturbabantur inceptis.


Et ecce nocte que ad incipiendum opus iam sola restabat, terremotus ingens oboritur, et non solum fundamentorum saxa longe lateque iactantur, uerum etiam totius loci pene 264 edificia complanantur. Porticus quoque publice, in quibus Iudeorum multitudo, que operi uidebatur insistere, commanebat, ad solum deducte, omnes Iudeos qui reperti sunt oppressere. Luce uero orta, cum se mala crederent effugisse, ad requirendos eos qui oppressi fuerant, reliqua multitudo concurrit.



CAPUT XXXIX. De signis et uirtutibus terrificis, que in exitium conuersa sunt Iudeorum.


Aedes erat [g 1Kb] quedam in inferioribus templi demersa, habens aditum [Al. aditus] inter duas porticus, que fuerant complanate, in qua ferramenta, aliaque operi [Al. opera] necessaria seruabantur, e qua subito globus quidam ignis emicuit, et per medium platee percurrens, adustis et exanimatis qui aderant Iudeis, ultro citroque ferebatur. Hoc iterum sepiusque et frequentissime per totam illam diem repetens, pertinacis populi temeritatem flammis ultricibus cercebat. Cum interim pauore ingenti et trepidatione omnes qui aderant deterriti, solum uerum [h 1Kb] Deum Iesum Christum confiteri cogebantur inuiti. Et ne hec casu fieri crederentur, in sequenti nocte in uestimentis omnium  signaculum Crucis ita euidens apparuit, ut etiam qui diluere pro sui infidelitate uoluisset, nullo genere ualeret abolere. Sic deterriti Iudei atque Gentiles, locum simul [i 1Kb] et inaniter cepta reliquere.



265-266 ELENCHUS CAPITUM LIBRI SECUNDI.


     CAP. I. De ortu et religiosa mente principis [a 1Kb] Iouiniani, et de fine eius.
    II. De ortu ualentiniani et ualentis.
    III. De dormitione Athanasii, et persecutionibus Lucii heretici.
    Iu. De uirtutibus et mirabilibus Sanctorum qui fuerunt in Aegypto.
     u. De persecutione, que fuit apud Edessam.
    uI. De Moyse, quem regina Sarracenorum, gentis sue poposcit Episcopum.
    uII. De Didymo Alexandrino [b 8Kb] uidente
    uIII. Quot [c 1Kb] ex discipulis Antonii etiam tunc in eremo habitantibus, uirtutes et signa fecerint.
     IX. De Gregorio et Basilio Cappadocie Episcopis.
    X. De Damaso Episcopo, et Ursini subreptione.
    XI. De Ambrosio Episcopo.
    XII. De [a 1Kb] ualentiniani fine.
    XIII. De Gothorum per Thracias irruptione, et ualentis nece.
    XIu. Ut Gratianus Imperator Theodosium regni participem adsciuerit, et post multa religiose et fortiter gesta, Maximi tyranni insidiis succubuerit.
    Xu. De ualentiniano puero. Utque mater eius Iustina Arianam heresim defendens, Ecclesias perturbare conata sit.
    XuI. De Beniuoli [Al. Beneuoli] magistri memorie fideli constantia.
    XuII. Ut Theodosius necem Gratiani ultus, de Maximo triumphauerit.
    XuIII. De Theodosii commisso in Thessalonicenses, et penitentia eius publice apud sacerdotes gesta.
    XIX. De restitutione [b 1Kb] Ecclesiarum, que per ipsum  iam catholicum in Oriente restitute sunt.
    XX. De Apollinare et heresi eius.
    XXI. De Episcop. successionibus per Orientem.
     XXII. De [c 1Kb] seditione Paganorum contra fideles.
    XXIII. De situ templi Serapis, et subuersione eius.
    XXIu. De fraudibus, que in templis Paganorum detecte sunt.
    XXu. De Saturni sacerdote Tyranno, totius pene Alexandrie adultero.
    XXuI. De Canopi [d 1Kb] initio et interitu.
    XXuII. De Ecclesiis et Martyriis, que in idolorum locis constructe sunt.
    XXuIII. De Ioannis sepulchro uiolato, et reliquiis apud Alexandriam conseruatis.
    XXIX. De Thoracibus Serapis apud Alexandriam abrasis, et signo Christi in loco eorum reddito.
    XXX. Ut mensura aque Nili fluminis, quam [e 1Kb] uocant, ad Ecclesiam deferatur.
    XXXI. De ualentiniani iunioris interitu, et ortu Eugenii.
    XXXII. De responsis Ioannis monachi.
    XXXIII. De apparatu belli aduersus Eugenium Theodosii, et de uictoria eius, orationibus magis quam uirtute [f 1Kb] parata.
     XXXIu. De fine Theodosii post uictoriam, et Arcadio atque Honorio liberis eius et heredibus regni.





LIBER SECUNDUS.



CAPUT I. De ortu et religiosa mente Principis Iouiniani. et de fine eius.


267 Post Iuliani necem tandem ciuile nobis [g 1Kb] Ioui niani reparatur Imperium. Is namque sub uno eodemque tempore Imperator, et Confessor, et male illati extitit depulsor erroris. Nam cum in procinctu esset exercitus, et urgeret [h 1Kb] Barbarus, ductores nostri de summis rebus consilium trahentes, Iouiniano calculum  dederunt. Cumque apprehensus ad suscipienda Imperii traheretur insignia, ad exercitum Iuliani sacrilegiis prophanatum, dicitur proclamasse: Non se posse imperare eis, quia [i 1Kb] esset Christianus. Tum omnes pari eademque uoce respondisse perhibentur: Et nos Christiani sumus: nec priusquam hanc uocem audiret, adquiescere ad Imperium uoluisse [Al. uoluit]. Denique statim affuit ei diuina clementia, contraque omnem spem, cum clausi undique hostibus tenerentur, nec euadendi facultas ulla suppeteret, subito emissos a Barbaris oratores adesse uident,  pacemque deposcere: exercitui quoque inedia consumto, cibos ceteraque necessaria in mercimoniis polliceri, omnique humanitate nostrorum temeritatem [i 1Kb] emendare. Sed ubi in uiginti et nouem annos pace composita, ad Romanum regressus est solum, 268 clariorque lux nostro se orbi ex Orientis partibus oborta [Al. exorta] diffudit, rempublicam quasi post nimias procellas omni moderatione [Al. omnimoda ratione] adgreditur reparare: Ecclesiarum uero curam  non in secundis habere. Nec tamen incaute, ut Constantius egerat, sed [k 1Kb] lapsu predecessoris admonitus, honorificis et officiosissimis litteris Athanasium requirit, et ab ipso formam fidei et Ecclesiarum disponendarum [l 1Kb] suscipit modum. Sed hec tam pia et tam leta principia mors immatura corrupit. Post octo etenim menses ortus sui apud Ciliciam diem obit.



CAPUT II. De ortu ualentiniani et ualentis.

Post hunc ualentinianus imperium suscepit, qui  pro fide nostra a Iuliano militia fuerat expulsus. Sed compleuit in illo Dominus quod promisit, plus etiam quam centupla in presenti seculo restituens ei. Nam quia militiam pro Christo reliquerat, recepit [Al. recipit] imperium. Is in consortium regni assumsit fratrem ualentem, et sibi quidem Occiduas partes delegit, illi autem Orientales reliquit. Sed ualens fauendo hereticis, abiit in uiam patrum suorum. Nam et Episcopos egit in exilium, et Presbyteros, ac Diaconos, et Monachos  usque ad tormenta deduxit, et ignibus tradidit. Multaque nefanda et crudelia in Ecclesiam Dei molitus  est. 269 [a 6Kb] Sed hec omnia post Athanasii obitum. Nam illo superstite, uelut diuina quadam uirtute prohibitus, cum [b 1Kb] debaccharetur in ceteros, in illum nichil ausus est triste committere.



CAPUT III. De dormitione Athanasii, et persecutionibus Lucii heretici.

Igitur ea tempestate, cum quadragesimo et sexto anno [c 9Kb] sacerdotii sui Athanasius, post multos agones multasque patientie coronas quieuisset in pace, sciscitatus de successore, [d 1Kb] Petrum tribulationum suarum  participem et socium delegit. Sed Lucius Ariane partis [a 1Kb] Episcopus, continuo tanquam 270 ad ouem aduolat lupus. Et Petrus quidem nauem protinus conscendens, ad urbem Romam profugit. Lucius uero tanquam materia sibi crudelitatis [b 1Kb] oblata, seuior erga ceteros efficiebatur. Et ita ibat in sanguinem, ut ne speciem quidem aliquam religionis seruare uideretur, cuius primo ingressu tanta et tam turpia in uirgines et continentes Ecclesie gesta sunt, que nec in persecutionibus Gentilium memorantur. Inde post fugas ciuium et exilia, post cedes et tormenta, flammasque quibus innumeros confecerat [Al. condemnauit], ad monasteria furoris sui arma conuertit. uastat eremum, et bella quiescentibus indicit. Tria millia simul, aut eo amplius, uiros per  [c 1Kb] totam eremum secreta 271 et solitaria habitatione dispersos oppugnare pariter aggreditur. Mittit armatam equitum ac peditum manum: Tribunos, Prepositos, et bellorum duces, tanquam aduersum Barbaros pugnaturus [d 1Kb] elegit. Qui cum uenissent, nouam belli speciem uident, hostes suos gladiis obiectare ceruices, et nichil aliud dicere, nisi: Amice, ad quid uenisti?



CAPUT Iu. De uirtutibus et mirabilibus sanctorum qui fuerunt in Aegypto.

Per idem tempus patres monachorum uite et antiquitatis merito, Macarius et Isidorus, aliusque Macarius, atque Heraclides, et Pambus Antonii discipuli  per Aegyptum, et maxime in Nitrie deserti partibus habebantur uiri, qui consortium uite et actuum, non cum ceteris mortalibus, sed cum supernis angelis habere credebantur. Que presens uidi loquor: et eorum gesta refero, quorum in passionibus socius esse [e 1Kb] promerui. Hi ducebant exercitum Domini, non mortalibus telis, sed fide religionis armatum, exercitum moriendo uincentem, et qui sanguinis sui profusione uictor Christum sequeretur ad celum. Quique [Al. Qui] dum in tabernaculis positi, et orantes expectarent interfectores suos, delatus est ad eos homo olim membris omnibus, et precipue pedibus, [f 1Kb] aridus. Sed cum ab eis in nomine Domini oleo fuisset  petunctus, statim confirmate sunt plante eius. Et dicentibus eis, in nomine Iesu Christi, quem Lucius persequitur, surge, et sta in pedibus tuis, et redi in domum tuam, continuo exsurgens et exiliens, benedicebat Deum, ostendens quia uere erat in eis Deus. Ante aliquantulum uero temporis cecus quidam rogabat [g 1Kb] deduci se ad cellulam Macarii, que 272 erat in deserto, itinere trium dierum. Quo posteaquam cecus multo ductantium labore peruenit, Macarium non reperit domi. Contristatus ualde, nullatenus mitigare mestitiam poterat, sanitatis [h 1Kb] solatio carens. Tum [Al. Cum] uero feruore fidei concalescens, Deprecor, inquit ad eos qui deduxerant, applicate me ad illam partem parietis, ubi cubare senior solet. Et cum fuisset admotus, parum  luti aridi, unde paries oblitus uidebatur, assumens, palme sue superposuit [Al. supposuit]. Rogat etiam ut aquam de puteo, ex quo bibere solebat, haurirent. [i 1Kb] Quo humore resoluens glebulam, eodemque luto oculos suos superungens, et lauans de aqua, que hausta fuerat, repente recepit uisum, ita ut nullo indigens adminiculo rediret ad sua. Sed ne secundum leprosos illos ageret, quos a se curatos in Euangeliis ingratos Dominus notat, cum omni domo sua regressus [Al. add. est] et Deo gratias referens, rem ut gesta fuerat indicauit. Idem ipse Macarius [i 1Kb] leene speluncam habuit cellule uicinam. Et quadam die catulos suos cecos ad eum bellua producit, et ante pedes eius ponit. At ille cum intellexisset pro cecitate catulorum bestiam supplicare, rogauit Dominum  ut eis redderet uisum. Quo recepto, matrem sequentes redeunt ad speluncam. Et paulo post ipsam cum catulis suis regrediens, pelles ouium lanatas plurimas, uelut munus pro suscepta gratia ad senem defert, morsu oris [k 1Kb] euectas, et ante fores eius depositis, abscedit. uerum si singulorum mirabilium gesta prosequi uelimus, excludimur a proposita breuitate, maxime cum hec narrationem proprii [l 1Kb] habere operis mereantur.

Sed in his omnibus Lucius non erubuit, nec aliquid reuerentie uirtutum mirabilibus detulit; quinimo iubet patres ipsos ablatos a grege suo 273 imo clam raptos, in insulam quandam Aegypti paludium  deportari, in qua compererat neminem prorsus esse Christianum, quo [a 1Kb] per hoc uel absque solatiis, uel absque consuetis actibus uiuerent. Senes igitur cum duobus solis pedissequis noctu ad insulam deducuntur, in qua erat templum quoddam summa ueneratione a loci incolis obseruatum. Cumque, [b 1Kb] primum nauicula senum oram soli illius contigisset, ecce subito sacerdotis templi illius uirgo filia correpta spiritu, cum ingenti uociferatione et clamoribus usque ad celum datis, agi per medios populos cepit, et crebros ducens rotatus, stridens huc atque illuc rabida ora uibrare. Cumque ad spectaculum tam ingentis monstri, maxime quod esset sacerdotis filia  populi conuenissent, per auras eam raptam sequentes, perueniunt  usque ad nauiculam senum. Ibi uero proiecta eorum pedibus et prostrata clamare cepit: Quid uenistis huc, o serui Dei summi, antiquis nos et ueternosis euoluere domiciliis? In hoc loco depulsi undique latebamus, quomodo uos nequaquam latere potuimus? Cedimus [c 1Kb] antiquis sedibus, populos uestros terrasque recipite. Cum hec diceret, increpatus ab eis erroris spiritus effugatur. Et puella sana una cum parentibus suis iacebat ad pedes nostri temporis Apostolorum. Qui talibus exordiis predicantes eis fidem Domini nostri Iesu Christi, in tantam conuersionem repente eos perduxerunt, ut statim [d 1Kb] die ipsa manibus suis antiquissimum templum, et in summa ueneratione habitum destruerent, et Ecclesiam confestim edificarent. Nec ad deliberandum spatio temporis  eguerunt, quibus fidem rerum fecerant, non uerba, sed uirtus. Sed hoc cum fuisset Alexandrie nunciatum, ueritus Lucius, ne forte etiam suorum in eum odia iusta consurgerent, 274 qui [e 1Kb] aperte iam bellum non hominibus, sed Deo indiceret, occulte eos reuocari, et in eremum remitti iubet. Dum hec in Aegypto geruntur, ne in aliis quidem locis persecutionis flamma cessabat.



CAPUT u. De persecutione que fuit apud Edessam.

Edessa namque Mesopotamie urbs fidelium populorum est, Thome Apostoli [f 17Kb] Reliquiis decorata. Ubi cum per se Imperator populos uidisset Ecclesiis eiectos  in campo habere conuenticulum, tanta dicitur iracundia accensus, ut prefectum suum pugno percuteret, cur non fuissent [g 1Kb] inde quoque, sicut iusserat, deturbati. At ille licet esset Paganus, et iniuriis ab Imperatore fuisset affectus, tamen consideratione humanitatis, altera die ad uastandum populum processurus, facit hoc ipsum ciuibus per occulta indicia clarescere, quo scilicet cauere sibi [Al. se] possent, ne inuenirentur in loco [h 1Kb] Mane processurus, terrorem solito maiorem per Officium mouet, agitque omnia, quo quam minimi, uel si fieri posset, nulli periclitarentur. uidet tamen frequentiorem solito populum tendere ad locum, currere precipites et festinare, tanquam uererentur, ne quis [Al. qui] deesset ad mortem. Interea uidet quandam mulierculam ita festinam  et properam domo sua prorumpere, ut nec clauderet [i 1Kb] ostium, nec operire se, ut mulierum habitum decet, diligentius potuisset, infantem quoque paruulum secum trahentem, cursuque rapido, irrupto etiam Officii agmine, festinantem. Tum ille ultra non ferens: Apprehendite, inquit, mulierem, et huc deducite Cumque fuisset adducta: Quo, inquit, mulier infelix, properas tam festina? Ad campum, ait, quo catholicorum populus conuenit. Et non, 275 inquit, audisti, quia Prefectus illuc pergit, ut omnes interficiat quos inuenerit? Audiui, inquit, et ideo festino, ut ibi inueniar. Et quo, inquit, paruulum istum trahis? Ut et ipse, ait, martyrium consequi mereatur. Que cum audisset uir moderatissimus, redire Officium et conuerti uehiculum ad  palatium iubet. Et ingressus ait, Imperator, subire mortem si iubeas paratus sum. Opus uero quod precipis, implere non possumus. Cumque edocuisset cuncta de muliere, repressit Imperatoris insaniam.



CAPUT uI. De Moyse, quem Regina Sarracenorum gentis sue poposcit Episcopum.

Per idem tempus Ecclesia uelut persecutionis igne conflante, purior auri metallo refulgebat. Non enim in uerbis uniuscuiusque fides, sed in exiliis et carceribus probabatur: quia non honori erat catholicum esse, sed pene: precipue apud Alexandriam, ubi ne sepeliendis quidem corporibus mortuorum libera facultas fidelibus erat. [i 1Kb] Que dum Lucius omni arrogantia  et seuitia gereret, [a 12Kb] Mauuia Sarracenorum gentis Regina, uehementi bello Palestini et Arabici limitis oppida atque urbes quatere, uicinasque simul uastare prouincias cepit. Cumque [b 1Kb] frequentibus bellis Romanum attriuisset exercitum, et plurimis peremptis, reliquos uertisset in fugam, orata pacem, non aliter se amplexuram promittit, nisi Moyses quidam nomine, monachus, genti sue ordinaretur Episcopus. Qui in eremo partibus suis propinqua uitam solitariam ducens, meritis et uirtutibus ac signis que faciebat Deus per illum, magnifice [c 1Kb] innotuerat. Petitio eius Principi indicata Romano, sine ulla dilatione iubetur impleri a ducibus nostris, qui ibi infeliciter 276 pugnauerant. Captus Moyses ad sacerdotium suscipiendum, Alexandriam ex more  deducitur. Adest Lucius, cui ordinandi [d 1Kb] deferebatur officium. Quo uiso, Moyses presentibus ducibus qui perurgebant, et populis, ait: Ego quidem me, non esse dignum tanto sacerdotio iudico: uerumtamen si aliqua in me, licet indigno, diuina dispensatio putatur explenda, Deum nostrum celi ac terre Dominum testor, quod Lucius Sanctorum sanguine pollutas et cruentas super me non iniiciet manus. Cumque Lucius tam graui nota inustum se uideret in oculis plurimorum: Quare, inquit, Moyses, tam facile condemnas eum, cuius fidem ignoras? Aut [e 1Kb] si tibi aliquis de me aliter indicauit, audi fidem meam, et tibi ipse magis quam aliis crede. Tunc ille: Desine, inquit, o Luci, dolosis tuis me quoque imaginibus adgredi. Bene mihi nota est fides tua, quam protestantur  serui Dei per metalla damuati, Episcopi in exilium trusi, Presbyteri, diaconi extra Christiani nominis habitacula relegati, bestiis alii, alii etiam ignibus traditi. Nunquid potest uerior esse fides que auribus capitur, quam que oculis [f 1Kb] peruidetur? Apud me certum est, quod qui Christo recte credunt, ista non faciunt. Et ita maiore dedecore deformatus  compulsus est adquiescere, ut ab [g 1Kb] Episcopis quos in exilium truserat, sacerdotium sumeret. Quo suscepto, et gentis ferocissime pacem tenuit, et fidei catholice custodiuit intemerata consortia.



CAPUT uII. De Didymo Alexandrino uidente.


uerum cum apud Alexandriam populos et urbem nebulosi doctoris tetra perfidie caligo suffunderet, uelut lampadem quandam diuina luce fulgentem 277 Didymum Dominus accendit. De cuius uita atque institutis, quoniam ad Ecclesie gloriam Dei munere [h 1Kb] concessus creditur, licet in transcursu, necessario tamen commemoranda nobis pauca uidentur. Is namque in parua etate, cum adhuc etiam prima litterarum ignoraret elementa, luminibus orbatus, maiore desiderio scientie ueri luminis [i 1Kb] inflammatur: nec desperationem cupita adipiscendi passus est, cum audisset scriptum in Euangelio: Quod apud homines  impossibile est, possibile est apud Deum . Hac igitur diuina pollicitatione confisus indesinenter Dominum deprecabatur, non ut oculorum carnalium uisum, sed ut illuminationem cordis acciperet. Miscebat tamen precibus studia ac laborem, et iuges continuatasque uigilias, non ad legendum, sed ad audiendum adhibebat, ut quod aliis uisus, hoc illi conferret auditus. Cum uero post lucubrationis laborem somnus  legentibus aduenisset, Didymus silentium illud non ad quietem, uel ocium datum ducens, tanquam mundum animal ruminans cibum quem ceperat, ex integro reuocabat, et ea que dudum, percurrentibus aliis, ex librorum lectione cognouerat, memoria et animo retexebat, ut non tam audisse, que lecta fuerant,  quam descripsisse ea mentis sue paginis uideretur. Ita [i 1Kb] breui, Deo docente, in tantam diuinarum humanarumque rerum eruditionem ac scientiam uenit, ut schole Ecclesiastice Doctor existeret, Athanasio Episcopo, ceterisque sapientibus in Ecclesia uiris Dei admodum probatus: sed et in ceteris, siue Dialectice, siue Geometrie, Astronomie quoque, uel Arithmetice disciplinis ita esset paratus, ut nullus unquam philosophorum aliqua ex his artibus proponens, obtinere eum, uel concludere quiuerit, sed statim ut responsiones eius acciperet, 278 magistrum eum etiam illius de qua proposuisset, crederet discipline. Huius aliquanti dicta, uel communiter disputata,  uel proponentibus responsa, adhibitis notariis descripsere: que etiam nunc in magna admiratione habentur. Nos tamen qui et uiue uocis eius ex parte aliqua [a 1Kb] fuimus auditores, et ea que a nonnullis dicente eo descripta legimus, longe maiorem gratiam et diuinum nescio quid, ac supra humanam uocem sonans, in illis magis sermonibus, qui de ore ipsius proferebantur, agnouimus. Hunc etiam beatus Antonius cum fidei Athanasii testimonium laturus, aduersum Arianos de [b 1Kb] Thebaide Alexandriam descendisset, magnificis consolatus est uerbis: Nihil te, inquit, offendat, o Didyme, quod carnalibus oculis uideris orbatus. Desunt enim tibi oculi illi, quos mures, et musce, et lacerte habent. Sed letare, quia habes oculos quos Angeli habent, et quibus Deus uidetur,  per quos tibi magnum scientie lumen accenditur.



CAPUT uIII. Quot ex discipulis Antonii etiam tunc in eremo habitantibus, uirtutes et signa fecerint.

Florebat igitur Aegyptus ea tempestate, non solum eruditis in Christiana philosophia uiris, uerum etiam his qui per [Al. super] uastam eremum commanentes, signa et prodigia [c 1Kb] Apostolica simplicitate uite, et cordis sinceritate faciebant. Ex quibus interim quos ipsi uidimus et quorum benedici manibus meruimus, hi sunt, Macarius de superiori eremo, alius [d 1Kb] Macarius de inferiori, Isidorus in Scyti, Pambus in Cellulis, Moyses et Beniamin in Nitria, Scyrion [e 1Kb] et Helias et Paulus in Apeliote, alius Paulus in Focis, Pemen et Ioseph 279 in Pispiri, qui appellabatur mons Antonii. Sed  et alios quamplures huiuscemodi uiros in Aegypti partibus habitare, fideli comperimus auditu, ut uere compleretur Apostoli dictum: [f 1Kb] Quia ubi abundauit peccatum, superabundauit et gratia . Habuit autem per idem tempus etiam Mesopotamia uiros nobiles, iisdem studiis pollentes. Quorum aliquantos ipsi per nos apud Edessam [Al. Edissam] et in Carrarum partibus uidimus, plures autem auditione didicimus.



CAPUT IX. De Gregorio et Basilio Cappadocie Episcopis.

Sed neutra harum infecundior Cappadocia fuit,  imo aliquid letius Gregorium nobis cum Basilio germinauit. Tulit igitur et ipsa multorum Sanctorum segetem satis [Al. satisque] letam, produxit copiosam piorum uineam, oliuarum quoque Domini germinauit nouellam. Sed isti precipue uelut duo filii pinguedinis, assistentes dextera leuaque candelabro, instar [Al. adinstar] duorum celi luminarium refulgebant. Unde dignum puto de his pauca supra repetere. Ambo nobiles, ambo Athenis eruditi, ambo college, ambo de auditorio digressi ad profitendam Rhetoricam rogabantur. Quod opus magnifice quidem implebat Basilius, Gregorius uero magnificentius contemnebat. Quique cum se totum Dei seruitio mancipasset, tantum de college amore presumsit, ut sedentem Basilium, de doctoris cathedra deponeret,  ac secum ad monasterium manu iniecta perduceret, ibique per annos  tredecim, omnibus Grecorum [g 1Kb] secularium libris remotis, solis diuine Scripture uoluminibus operam dabant, earumque intelligentiam, non ex propria presumtione, sed ex maiorum scriptis et auctoritate sequebantur: quos et ipsos [Al. et ipsa] ex Apostolica successione intelligendi regulam suscepisse constabat. Quorum precipue in Prophetas [Al. prophetias] commentarios discutientes, thesauros sapientie et scientie reconditos in uasis fictilibus perquirebant. 280 uerum cum iam ipsi sufficienter instructi Diuina dispensatione ad imbuendos populos uocarentur, et alius alio itinere, ad idem tamen opus uterque traheretur, Basilius Ponti urbes et rura circumiens, desides  gentis illius animos et parum de spe futura sollicitos stimulare uerbis, et predicatione succendere, callumque ab his longe negligentie cepit abolere, subegitque, abiectis inanium rerum et secularium curis, suimet notitiam recipere, in unum coire, monasteria construere, psalmis, et hymnis, et orationibus docuit uacare, pauperum coram gerere, eisque habitacula honesta, et que ad uictum necessaria sunt, prebere, uirgines instituere, pudicam castamque uitam omnibus pene desiderabilem facere. Ita breui permutata est totius prouincie facies, ut in arido et squalenti campo uideretur seges fecunda, ac leta uinea surrexisse. Gregorius uero bonum  semen non patiebatur, aut super spinas iacere, aut inter saxa dispergere, sed bonam terram cordis sui iugi cultu et exercitiis indesinentibus excolebat. [a 1Kb] Et multo amplius hic in semetipso, quam ille in ceteris proficiebat. Suscipere ille, que renuntiantes seculo deferebant ad pedes suos, et diuidere ut quisque eguisset, curam gerebat. Iste nichil habendi, et omnia possidendi contentus sacramento, erga solas sapientie diuitias auarus et multum cupidus inherebat. Ille coire plures in unum, et sui inuicem in necessariis habere sollicitudinem docebat. Hic sui exemplo quod erat absolutus et liber [b 1Kb] , cunctis sermone Apostolico predicabat: Ego autem uolo uos sine sollicitudine esse ; et Dominus in proximo est: nichil solliciti sitis, sed tanquam serui  Christi, hoc solum estote solliciti, quando redeat Dominus de [Al. a] nuptiis. Ille delinquentibus misericorditer condolere, et a delicto reuocare: hic per diuini eloquii gratiam delinquendi incitamenta preuenire, nec sinere labi eum, qui difficulter erigeretur elisus. Ille in fide purus, hic [c 1Kb] in predicatione liberior. 281 Ille Deo humilis, hic etiam hominibus erat. Ille arrogantes contemtu, hic ratione uincebat. Sic in utroque diuersa gratia unum opus perfectionis explebat. Igitur Basilius non multo post Cesaree Cappadocie Episcopus, cum a ualente in exilium [d 1Kb] pro fide cogeretur, exhibitus est ad tribunal Prefecti, terroribusque  et minis maximis agi cepit, ut [Al. et] nisi preceptis Principis obediret, interitum sibi iam  iamque speraret impendere. Tum [e 1Kb] ille intrepidus, et absque ulla animi perturbatione hec sibi minitanti Prefecto respondisse fertur: Atque utinam aliquid mihi esset digni muneris, quod offerrem huic, qui maturius Basilium de nodo follis huius absolueret. Cumque daretur ei nox, que erat media, ad spacium deliberandi, respondisse denuo perhibetur: Ego crastino ipse ero qui nunc: tu te utinam non mutares. Et [f 1Kb] illa quidem nocte uxor imperatoris uelut tortoribus tradita cruciatur: filius uero qui eis erat unicus, extinctus paterne impietatis creditur exsoluisse supplicia. Ita ante lucem missi, qui rogarent  Basilium, ut precibus suis intercederet pro eis, ne etiam ipsi, et quidem multo iustius similiter interirent. Sic accidit, ut cum omnes catholicos expulerit [Al. expelleret] ualens, Basilius usque ad uite exitum intemerato communionis sacramento in Ecclesia perduraret. Gregorius uero apud [g 1Kb] Nazianzon oppidum in locum patris Episcopus subrogatus hereticorum turbinem fideliter tulit. Reddita uero pace, Constantinopolim ad Ecclesiam docendam uenire [h 1Kb] exoratus, non abnuit. Ubi breui tempore tantum ad emendandum populum uetustis hereticorum infectum uenenis [i 1Kb] proficit, ut tunc primum Christiani sibi fieri uiderentur, et nouellam lucem ueritatis aspicere, cum religionis doctor multa 282 quidem uerbis, plura tamen doceret exemplis: nec uiderent  ab eo [i 1Kb] discipulis aliquid imperari, quod non prius ipse fecisset. Sed ubi gloriam subsecuta inuidia est, obniti quidam, et [k 1Kb] proscriptionibus minus sanis uti cepere, ut ipso ad propria remeante, alius ordinaretur Episcopus. Quod ille susurrari tantum, et sub [l 1Kb] dente sentiens ruminari, ipse profert, quod dicere ei nullus audebat: Absit, inquit, ut mei caussa aliqua simultas in Dei sacerdotibus oriatur. Si propter me est ista tempestas, tollite me, et mittite me in mare, et desinet a uobis quassatio. Tum regressus, in Ecclesia sua [Al. Ecclesiam suam] quod superfuit uite tempus exegit. Et quoniam iam fessa etate, et corpore inualidus erat, successorem sibi ipse delegit, quo Ecclesiam gubernante, debilitatis et senectutis otio frueretur. Exstant quoque utriusque ingenii monimenta  magnifica Tractatuum, quos ex tempore in Ecclesiis declamabant. Ex quibus nos denas ferme [m 1Kb] singulorum Oratiunculas transfudimus in Latinum. Basilii preterea Instituta monachorum, optantes, si poterimus, et Dei fauor adiuuerit, eorum plura transferre. Fuerunt preterea fratres duo Basilio, Gregorius et Petrus. Quorum alter in uerbo doctrine, alter in operibus fidei fratrem ita exequabat, ut uterque uel Basilium, uel Gregorium redderet. Exstant etiam ipsius Gregorii iunioris aliqua Opuscula luculenta. Sed de his satis dictum. [n 1Kb] In Occiduis uero partibus  ualentinianus fide religionis illesus, ueteri Romani imperii censura rempublicam gubernabat.



CAPUT X. De Damaso Episcopo, et Ursini subreptione.

Damasus post Liberium per successionem sacerdotium [a 1Kb] in urbe Roma 283 susceperat. Quem prelatum sibi non ferens Ursinus quidam eiusdem Ecclesie diaconus intantum furoris erupit, ut persuaso quodam satis imperito et agresti [b 1Kb] Episcopo, collecta turbulentorum et seditiosorum hominum manu, in Basilica que [c 1Kb] Sicinini appellatur, Episcopum se fieri extorqueret legibus et ordine et [d 1Kb] traditione peruersis. Quo ex facto tanta seditio, imo uero tanta bella coorta sunt,  alterutrum defendentibus populis, ut replerentur humano sanguine orationum loca. Que res factione [e 1Kb] Maximini Prefecti seui hominis, ad inuidiam boni et innocentis uersa est sacerdotis, ita ut caussa ad Clericorum usque tormenta deduceretur. Sed assertor innocentie Deus affuit, et in caput eorum qui intenderant dolum, pena conuersa est.



CAPUT XI. De Ambrosio Episcopo.

Interea defuncto [f 1Kb] apud Mediolanum Auxentio hereticorum Episcopo, utriusque partis populi diuersis studiis ferebantur. Dissensio grauis et periculosa seditio urbi proprie maturum parabat exitium, si pars utraque cum diuersum uellet, nequaquam quod proposuerat,  obtineret. Ambrosius [g 1Kb] tunc Consularis eiusdem prouincie fasces gerebat. Is cum perniciem ciuitati uideret impendere, pro loco atque officio suo, confestim Ecclesiam, seditionem populi mitigaturus, ingreditur. Cumque inibi multa secundum leges et publicam disciplinam pro quiete et tranquillitate perorasset, pugnantis inter se et dissidentis [h 1Kb] populi subito  clamor et uox una consurgit, Ambrosium Episcopum postulantes, baptizari hunc 284 protinus clamant  et sibi Episcopum dari: nec aliter unum populum fore atque unam fidem, nisi Ambrosius sibi daretur sacerdos. Obluctante illo et plurimum resistente, ad Imperatorem relatum populi desiderium, omni maturitate iubetur impleri. Dei enim, ait, esse, quod discordantem [i 1Kb] populi fidem, et animos dissidentes conuersio subita in unum consensum atque in unam sententiam reuocaret. Moxque Dei gratiam consecutus, et initiatus [i 1Kb] sacris, et sacerdos effectus est.



CAPUT XII. De ualentiniani fine.

 Interea cum ad bellum Sarmaticum ualentinianus de Gallie partibus uenisset [k 1Kb] Illyricum, ibi uixdum cepto bello, egritudine subita oppressus diem obiit [l 1Kb] , relictis heredibus in Imperio filiis, Gratiano Augusto, ualentinianoque admodum paruulo, et nondum regiis insignibus initiato. Quem tamen necessitas eorum, qui tanquam uacuum imperii locum conabantur inuadere, compulit, etiam [Al. et] absente fratre, purpura indui, Probo tunc Prefecto fideliter rem gerente.



CAPUT XIII. De Gothorum per Thracias irruptione, et ualentis nece.

Per idem tempus in Orientis regno Gothorum gens sedibus suis pulsa, per omnes se Thracias infudit, armisque urbes et agros uastare [m 1Kb] feraliter cepit.  Tum uero ualentis bella que Ecclesiis inferebat, in hostem cepta conuerti, seraque penitentia Episcopos 285 et presbyteros relaxari [Al. relaxare] exiliis, ac de metallis resolui monachos iubet. Ipse tamen ab hostibus circumuentus in predio, quo ex bello trepidus confugerat, impietatis sue penas [n 9Kb] igni exustus dedit, annis in Imperio cum fratre primo, et post  cum filiis fratris, quatuordecim pariter exactis. Que pugna initium mali Romano Imperio tunc et deinceps fuit. [a 1Kb] Igitur Gratianus cum fratre admodum paruulo, post patrui necem Orientis quoque suscepit Imperium. Is pietate et religione omnes pene, qui ante fuerant principes, superabat. Usu armorum strenuus, uelox corpore, et ingenio bonus erat, sed iuuenili exultatione plus fere letus, quam sufficiebat, et plus uerecundus, quam Reipublice intererat.



CAPUT XIu. Ut Gratianus Imperator Theodosium regni participem adsciuerit, et post multa religiose et fortiter gesta Maximi tyranni insidiis succubuerit.

Quique uidens utile, uirum annis maturum in tantis regni curis habere participem, et quia, ut sermo  diuinus monet: Melius duo, quam unus , consortem adsciscit Theodosium [b 1Kb] , eique Orientis procuratione permissa, partes sibi ac fratri Occiduas reseruauit. uerum is [c 1Kb] postquam multa religiose ac fortiter gessit, a Maximo tyranno apud Britannias exorto, per Andragathium ducem, Lugduni, suorum magis proditione, quam ui hostium, peremptus est.



CAPUT Xu. De ualentiniano puero. Utque mater eius Iustina Arianam heresim defendens, Ecclesias perturbare conata sit.

286 At ualentinianus in Italia degens, fratris nece, atque hostis metu perterritus, simulatione oblatam pacem a Maximo, simulans ipse quoque libenter amplectitur. Cum interim Iustina mater eiusdem, Ariane  hereseos alumna, impietatis sue uenena, que, uiuente uiro, suppresserat, filio facile decepto fidenter [Al. libenter] aperuit. Igitur apud Mediolanum posita, conturbare Ecclesiarum statum, comminari [d 1Kb] sacerdotibus depulsiones, exilia, nisi Ariminensis concilii decreta, quibus fides patrum temerata fuerat, reuocarent. Quo bello Ecclesie murum et turrim ualidissimam pulsabat Ambrosium. Eumque minis, terroribus [Al. terroribusque], atque omni oppugnationis genere fatigans, primum sibi aditum debellande  rimabatur Ecclesie. Sed quamuis illa Iezabel spiritu pugnaret armata, resistebat tamen Ambrosius, Elie uirtute repletus et gratia. Ipsa autem in Ecclesiis garrire, [e 1Kb] strepere, animare, et inflammare ad discordiam populos [Al. add. cepit]: sed quod minus res ex sententia cederet. iniuriam putare, et pro hoc [Al. hac] apud filium conqueri. Unde adolescentulus pro contumelie inuidia, quam falso conflauerat mater, accensus, armatorum globum ad Ecclesiam mittit: confringi ianuas, oppugnari [f 1Kb] sancta, Sacerdotem pertrahi, atque in exilium agi, protinus iubet. Sed tanta fuit perseuerantia fidelium populorum, ut animas prius amittere, quam Episcopum mallent.



CAPUT XuI. De Beneuoli Magistri memorie fideli constantia.


287 Interim dictanda aduersum fidem patrum Imperialia decreta [g 11Kb] mandantur Beneuolo, tunc memorie scriniis presidenti. Sed ille cui ab incunabulis sacra fides, et uenerabilis fuit, abnegat se impia uerba posse proferre, et contra Deum loqui. Tum uero ne inceptum regine frustrari uideretur, celsior ei honor promittitur, si impleret iniuncta. Illo qui nobilior in fide esse quam in honoribus cuperet: Quid mihi, ait, pro impietatis mercede altiorem promittitis gradum? Hunc ipsum, quem habeo tollite: tantum mihi conscientia fidei duret illesa. Hec dicens, ante pedes impia precipientium cingulum iecit. Ambrosius uero aduersum Regine [h 1Kb] furorem, non se manu defensabat, aut telo, sed ieiuniis continuatisque  uigiliis sub altari positus: per obsecrationes defensorem sibi atque Ecclesie Deum parabat. Dumque [i 1Kb] hec in longum diuersis machinis et oppugnationibus nequam Iustina moliretur, Maximus, qui se exuere tyranni infamia, et legitimum principem gestiret ostendere, datis litteris impium protestatur inceptum, fidem Dei impugnari, et statuta catholice Ecclesie subrui, et inter hec appropinquare [i 1Kb] Italie cepit. Quo Iustina comperto, hoste simul atque impietatis conscientia perurgente, in fugam uersa  cum filio, exilia que Dei sacerdotibus preparabat, prima sortitur.



CAPUT XuII. Ut Theodosius necem Gratiani ultus, de Maximo triumphauerit.

288 Adfuit tamen Theodosius propter regni fidem, bonitatisque ac beneficiorum Gratiani memor, et in uindictam, [a 1Kb] totis uiribus Orientis insurgens, ultus est sanguinem iustum. ualentiniani quoque impia inter hec mater defuncta, fidem catholicam, quam ipsa uiolauerat, et regnum tyrannide depulsa, [b 1Kb] restituit. Atque ipse posteaquam Romam illustri triumpho inuectus est, ad propria rursus regna remeauit.



CAPUT XuIII. De Theodosii commisso in Thessalonicenses, et penitentia eius publice apud sacerdotes gesta.


Per idem tempus subreptione quadam demonis, turpis macula religioso principi inusta [Al. ingesta] est. Etenim cum apud Thessalonicam seditione exorta, quidam ex militaribus uir impetu fuisset populi furentis extinctus, repentini nuntii atrocitate succensus, ad ludos Circenses inuitari populum eique ex improuiso circumfundi milites, atque [c 1Kb] obtruncari passim, ut quisque occurrisset, gladio iubet, et uindictam dari non crimini, sed furori. Ob hoc cum a sacerdotibus [d 1Kb] Italie argueretur, agnouit delictum, culpamque cum lachrymis professus, publicam penitentiam in conspectu totius Ecclesie exegit: et in  hoc [e 1Kb] sibi tempus adscriptum, absque regali fastigio patienter impleuit. Quibus omnibus istud quoque mirabiliter adiecit: Lege [f 1Kb] sanxit in posterum, 289 ut sententie Principum super animaduersione prolate in diem tricesimum ab executoribus differentur: quo locus misericordie, uel  penitentie non periret.



CAPUT XIX. De restitutione Ecclesiarum, que per ipsum iam catholicum in Oriente restitute sunt.


Igitur ad Orientem regressus, ibique, ut [g 1Kb] ab exordio principatus sui, summa cura summoque studio pulsis hereticis, Ecclesias catholicis tradere: idque ea moderatione agere, ut ultione contemta, tantum catholicis de Ecclesiarum restitutione consuleret, quo fides recta absque predicationis impedimento proficeret: communem se prebere erga sacerdotes Dei: fide, religione, et munificentia cunctis regium animum exhibere: accessu facilis et absque imperiali fastu ad colloquium se humilibus prebere: hortatu eius et largitionibus, Ecclesie plurimis locis ornate  satis magnificeque constructe: prestare multa poscentibus, sed [h 1Kb] frequentius ultro offerre. Idolorum cultus, qui Constantini institutione et deinceps negligi et destrui ceptus fuerat, eodem imperante collapsus est. Pro quibus in tantum Deo charus fuit, ut speciale ei munus contulerit diuina prouidentia. Et enim in Thebaidos partibus monachum quendam Ioannem nomine, spiritu prophetico [i 1Kb] repleuit, cuius monitis atque responsis pacem retinere, an bellum gerere, esset melius, sciscitabatur.



CAPUT XX. De Apollinare, et heresi eius.

290 Interea apud Laodiciam Syrie ante idem  tempus Apollinaris Episcopus, uir sane in [i 1Kb] ceteris instructus, sed dum contentionis uitio nimius agitur, et aduersum omne quod quisque dixerat, ire obuius delectatur, iactatione ingenii malefortis heresim ex contentione generauit, asserens solum corpus, non etiam animam a Domino in Dispensatione [k 9Kb] susceptum. In quo cum euidentibus Euangelii testimoniis  urgeretur  uertit se post, et ne ex toto uerti, uel uinci uideretur, ait, eum quidem habuisse animam, sed non ex ea parte que rationabilis est, sed ex ea solum qua uiuificat corpus. Ad supplementum uero rationabilis partis, ipsum uerbum Dei fuisse perhibebat. Que assertio primo in urbe Roma [Al. Romana] a Damaso [b 2Kb] et Petro Alexandrino Episcopo concilio congregato tali sententia depulsa est, ut decernerent, Si quis Filium Dei, qui sicut uere Deus, [c 1Kb] ita et uere homo fuit, uel humanitatis aliquid, uel deitatis minus diceret habuisse, alienus ab Ecclesia iudicaretur. Que sententia  et apud Alexandriam confirmata est, et apud Constantinopolim decreto concilii. Ex illo Apollinariste ab Ecclesia declinantes, et Episcopos sibi sue partis, et dogmata propria Ecclesiasque defendunt.



CAPUT XXI. De Episcoporum successionibus per Orientem.

291 Igitur in urbe Roma post Damasum Siricius [d 1Kb] Ecclesie suscepit sacerdotium. Apud Alexandriam uero defuncto Petro, Timotheus, et post hunc Theophilus: in Ierosolymis autem post Cyrillum Ioannes, Apostolicas reparant sedes. Apud Antiochiam uero defuncto Meletio substituitur Flauianus. Sed quod Paulinus adhuc supererat, qui in catholicorum semper societate permanserat, multa ibi iurgia et multe controuersie sepe commote, nec  tamen summa ui nitentibus aliis, aliis obnitentibus [Al. obtinentibus], ipsisque in hoc elementis terre marisque fatigatis, potuit aliquando pacis [e 1Kb] ullus obtineri modus, cum utique fidei iam nulla uideretur subesse discordia. Hoc idem apud Tyrum fuit: Ubi cum Diodorus, unus sane ex antiquis catholicis uir, et tentationum documentis probatus, Athanasii testimonio esset a confessoribus Episcopus factus, modestia  eius contemta, alius a Meletii partibus ordinatur. Sed et in multis aliis urbibus Orientis, huiusmodi confusiones contentio genuit sacerdotum. Apud Constantinopolim uero Nectarius ex Pretore Urbano catechumenus et nuper baptisma consecutus, sacerdotium suscepit.



CAPUT XXII. De seditione Paganorum contra Fideles.

Interea apud Alexandriam noui motus et contra temporum fidem aduersum Ecclesiam concitantur: ex occasione huiuscemodi oborti. Basilica quedam publici operis, uetusta et admodum neglecta fuit, quam [f 1Kb] Constantius Imperator donasse Episcopis perfidiam suam predicantibus ferebatur. Que longa  incuria nichil ualidum preter parietes habebat. uisum est Episcopo qui per idem tempus gubernabat Ecclesiam, hanc ab Imperatore deposcere, 292 ut crescentibus fidelium populis, orationum quoque crescerent [g 1Kb] domus. Quamque cum acceptam uellet excolere, reperta sunt in loco antra quedam latentia et terre defossa, latrociniis et sceleribus magis quam ceremoniis apta. Igitur Gentiles, [h 1Kb] qui retegi criminum suorum latebras et flagitiorum cauernas uiderunt [Al. uiderent], non ferentes operta tot seculis mala et tenebris obtecta reserari, uelut draconum calice potato, insanire omnes ac palam furere ceperunt. Nec uocibus iam et seditionibus, ut solebant, sed manu ferroque decertare nituntur. Crebros conflictus agere in plateis, belloque aperto uterque populus  inter se coire. At nostri numero et potentia multo plures, sed modestia religionis minus feroces erant. Ex quo frequenter nostrorum plurimis uulneratis, aliquantis etiam interfectis, ad templum quasi ad arcem quandam refugiebant. Quo nonnullos ex Christianis captos secum abducentes [Al. adducentes], accensis aris immolare cogebant: renitentes nouis et exquisitis suppliciis excruciatos necabant, alios patibulis affigentes, alios confractis [i 1Kb] cruribus  in speluncas precipitantes, quas ob sacrificiorum sanguinem, ceterasque impuritates delubri recipiendas, uetustas curiosa construxerat. uerum hec per dies singulos primo cum metu, deinde cum fiducia et desperatione gerere, atque intra templum clausi rapto et preda uiuere. Ad postremum grassantes in sanguinem ciuium, ducem sceleris et audacie sue deligunt Olympium quendam, nomine et habitu [a 1Kb] philosophum, quo antesignano arcem defenderent, et tyrannidem tenerent. At hi quibus Romanarum legum custodia, iurisque dicendi cura permissa est, cognitis que gesta fuerant, turbati atque perterriti ad templum conuolant, caussas audacie perconctantur, et quid sibi uellet ille concursus, in quo cum tanto scelere ante aras sanguis ciuium funderetur,  inquirunt. Sed illi obfirmato aditu confusis et dissonis uocibus 293 rationem facti nullam, sed clamorem reddebant. Missis tamen ad eos nuntiis, de Romani Imperii potestate, de uindicta legum, et de his que talia [b 1Kb] solerent subsequi, commonebant. Cumque loci munitio nichil aduersum uesana molientes agi, nisi ui maiore, sineret, res gesta ad Imperatorem refertur. Ille qui ingenita mentis clementia errantes mallet emendare quam perdere, rescribit, illorum quidem uindictam, quos ante aras sanguis effusus Martyres effecit, non esse poscendam, in quibus dolorem interitus superauerit gloria meritorum. De cetero uero malorum caussam radicesque discordie, que pro simulachrorum defensione ueniebant, penitus debere succidi: quibus exterminatis,  etiam bellorum caussa pariter conquiesceret. Cumque hec scripta uenissent, et uelut post inducias parui temporis ad audiendum uterque populus conuenisset ad templum, statim ut prima Epistole pagina [c 1Kb] reserata est, in cuius exordio uana Gentilium superstitio culpabatur, clamor a nostris immensus attollitur, stupor ac pauor Gentilium populos inuadit. Latebras unusquisque querere, angustos fuge calles rimari, aut nostris se latenter immergere: ut ab omnibus qui aderant nosceretur, presentia Dei populo audaciam tribuente, furorem demonis qui in illis prius debacchatus fuerat, effugatum.



CAPUT XXIII. De situ templi Serapis, et subuersione eius.

 Serapis apud Alexandriam templum auditum quidem omnibus puto, plerisque [d 1Kb] uero etiam notum. Locus est non natura, sed manu et constructione per  centum, aut eo amplius gradus, in sublime suspensus, quadratis et ingentibus spatiis omni ex parte distentus: cuncta uero, quo ad summum pauimentorum euadatur, opere 294 forniceo constructa, que immensis desuper luminaribus, et occultis adytibus inuicem in semet distinctis, usum diuersis ministeriis et clandestinis officiis exhibebant. Iam uero in superioribus extrema totius ambitus spatia occupant exedre et pastophoria , domusque in excelsum porrecte, in quibus uel editui, uel hi quos appellabant [e 1Kb] , id est, qui se castificant, commanere soliti erant. Porticus quoque post hec omnem ambitum quadratis ordinibus distincte intrinsecus circumibant. In medio totius spatii edes erat, pretiosis edita columnis et marmoris saxo ex  trinsecus ample magnificeque constructa. In hac simulachrum Serapis ita erat uastum, ut dextra unum parietem, alterum leua [f 1Kb] perstringeret: quod monstrum ex omnibus generibus metallorum lignorumque compositum ferebatur. Interiores delubri parietes laminis primo aureis uestiti, super has argenteis, ad postremum ereis habebantur, que munimento [Al. monimenta] pretiosioribus metallis forent. Erant etiam quedam ad stuporem admirationemque uidentium, dolis et arte composita. Fenestra perexigua ab ortu solis ita erat aptata, ut die qua fuerat institutum simulachrum Solis ad Serapin salutandum introferri, diligenter temporibus obseruatis, ingrediente simulachro radius solis per eandem fenestram [g 1Kb] directus, os et labra Serapis illustraret, ita ut  inspectante populo, osculo salutatus Serapis uideretur a Sole. Erat et aliud fraudis genus huiusmodi: Natura [h 1Kb] lapidis Magnetis huius uirtutis esse perhibetur, ut ad se rapiat et attrahat ferrum. Signum Solis ad hoc ipsum ex ferro subtilissimo manu artificis fuerat fabricatum, ut lapis, cuius naturam ferrum ad se trahere diximus, desuper in laquearibus fixus, cum temperate sub ipso radio ad libram fuisset positum simulachrum, et ui naturali ad se raperet ferrum, assurexisse populo simulachrum, et in ere pendere uideretur. Et ne hoc lapsu 295 propero proderetur, ministri fallacie, Surrexit [Al. Surrexerit], aiebant, Sol, ut ualedicens Serapi, discedat ad propria. Sed et multa alia decipiendi caussa a ueteribus in loco fuerant constructa,  que nunc longum est enumerare per singula. uerum ut dicere ceperamus, Rescripto recitato, parati quidem erant nostrorum populi ad subuertendum  erroris auctorem: persuasio tamen quedam ab ipsis Gentilibus fuerat dispersa, quod si humana manus simulachrum illud contigisset, terra dehiscens illico solueretur in chaos, celumque repente rueret in preceps. Que res paululum stuporem quendam populis dabat. Cum ecce [Al. esset] unus ex militibus fide quam armis magis munitus, correptam bipennem, insurgens omni nisu, maxille ueteratoris inlidit. Clamor attollitur utrorumque populorum: neque tamen aut celum ruit, aut terra [a 1Kb] desedit. Inde iterum atque iterum 296 repetens, putris ligni fumosum genium [b 47Kb] cedit: quo [c 2Kb] deiecto, igni adhibito tam facile, quam lignum aridum conflagrauit. Post hoc reuulsum ceruicibus, et depresso modio, trahitur caput: tunc pedes, aliaque membra  cesa securibus et rapta funibus [d 1Kb] distrahuntur, ac per singula loca membratim in conspectu cultricis Alexandrie senex ueternosus exuritur. Ad ultimum  truncus, qui superfuerat, in amphitheatro concrematur: uaneque superstitionis et erroris antiqui Serapis hic finis fuit. De cuius origine diuersa fertur opinio Paganorum. Alii Iouem putant: cuius capiti modius superpositus, uel quia cum mensura modoque cuncta indicet moderari, uel uitam mortalibus frugum largitate preberi [Al. prebere]. Alii uirtutem Nili fluminis, cuius Aegyptus opibus et fecunditate pascatur. Quidam in honorem nostri Ioseph formatum perhibent simulachrum, 297 ob dimensionem frumenti, qua famis tempore subuenit Aegyptiis. Alii repertum in historiis Grecorum ueteribus ferunt, Apin quemdam patremfamilias seu regem in Aegypto Memphis positum, cum famis tempore frumenta apud Alexandriam defecissent, ex proprio affatim  ciuibus alimenta prebuisse. Quo defuncto, in honorem eius instituerint apud Memphis templum, in quo bos quasi indicium optimi agricole nutritur,  habens quedam coloris insignia, [a 1Kb] qui ex nomine eius Apis appelletur: uero, id est, sepulchrum, in quo corpus eius inerat Alexandriam [b 1Kb] deduxerint, et Soron Apis primo ex compositione Sorapin, post uero per [c 1Kb] corruptionem Serapin nominarint. Quod an uerum sit, aut nichil omnino, de his Deus uiderit. Sed ad inceptum redeamus.



CAPUT XXIu. De fraudibus, que in templis Paganorum detecte sunt.

Post hec capite ipso idololatrie deiecto, studiis uigilantissimi sacerdotis [Al. add. quoque] quecumque fuerant per totam Alexandriam portenta potius, quam simulachra pari exitu et simili dedecore publicantur. [d 1Kb] Horret animus dicere, qui miseris mortalibus laquei a demonibus preparati sint, que funera,  que scelera in illis, que dibebant [Al. dicebantur] , tegerentur: quot ibi infantum capita desecta inauratis labris inuenta sint: quot miserorum cruciabiles mortes depicte. Que cum proderentur in lucem, ac sub auras prolata ferrentur, licet confusione ipsa Gentiles et pudore diffugerent: tamen si quis adesse potuit, mirabatur tot seculis se illis tam nefariis et tam pudendis fraudibus irretitum. Unde et plurimi 298 ex his, condemnato errore et scelere deprehenso, fidem Christi et cultum uere religionis amplexi sunt. Nam ut omittam cetera flagitia, que in aliis locis ui necatis paruulis, despicatisque ob fibrarum inspectionem uirginibus gerebantur, unum solummodo quod in templo Saturni  geri, ad omnium uenit conscientiam, memorabo: ex quo etiam cetera que omisimus, perpendantur.



CAPUT XXu. De Saturni sacerdote Tyranno, totius pene Alexandrie adultero.

Sacerdos erat apud eos Saturni, Tyrannus nomine. Hic [Al. Is] quasi ex responso numinis, adorantibus in templo nobilibus quibusque et primariis uiris, quorum sibi matrone ad libidinem placuissent,  dicebat, Saturnum [e 1Kb] sibi precepisse, ut uxor sua pernoctaret in templo. Tum is qui audierat, gaudens quod uxor sua dignatione numinis uocaretur, exornatam comptius insuper et donariis onustam, ne uacua scilicet repudiaretur, coniugem mittebat ad templum. In conspectu omnium conclusa intrinsecus matrona, Tyrannus clausis ianuis, et [f 1Kb] traditis clauibus discedebat. Deinde facto silentio, per occultos et subterraneos adytus, intra [g 1Kb] ipsum Saturni simulachrum patulis erepebat cauernis. Erat autem simulachrum patulis erepebat cauernis. Erat autem simulachrum illud a tergo [h 1Kb] exesum, et parieti diligenter annexum. Ardentibusque intra edem luminibus, intente supplicantique mulieri uocem subito per simulachrum eris concaui proferebat, ita ut pauore et gaudio infelix mulier trepidaret, quod  dignam se tanti numinis putaret alloquio. Postea quam uero que libitum fuerat, uel ad consternationem maiorem, uel ad libidinis incitamentum, 299 disseruisset numen [i 1Kb] impurum, arte quadam linteolis obductis, repente lumina extinguebantur uniuersa. Tum descendens obstupefacte et consternate muliercule adulteri fucum prophanis commentationibus inferebat. Hec cum per omnes miserorum matronas multo iam tempore gererentur, accidit quandam pudice mentis feminam horruisse facinus, et attentius designantem, cognouisse uocem Tyranni, ac domum regressam, uiro de fraude [i 1Kb] sceleris indicasse. Ille de iniuria coniugis, imo potius sua, ardentius inflammatus, inscriptum Tyrannum ad tormenta deducit. Quo conuicto atque confesso,  cecisque fraudibus reuelatis, pudor omnis et dedecus Paganorum peruaserat domos, adulteris matribus, incestis patribus, liberis spuriis deprehensis. Quibus diuulgatis et proditis, raptim cum simulachris et edibus excidebantur et crimina.



CAPUT XXuI. De Canopi initio et interitu.

Iam uero Canopi [k 10Kb] quis enumeret superstitiosa flagitia? ubi pretextu sacerdotalium litterarum  magice artis erat pene publica schola. Quem locum uelut fontem quendam atque originem demonum intantum uenerabantur Pagani, ut multo ibi maior celebritas, quam apud Alexandriam haberetur. Sed de huius quoque monstri errore, cuiusmodi originem tradant, absurdum non erit paucis exponere. Ferunt aliquando Chaldeos Ignem Deum suum circumferentes, cum omnium prouinciarum diis habuisse conflictum, quo scilicet qui uicisset, hic esse Deus ab omnibus crederetur. 300 Reliquarum prouinciarum Dii [Al. Dei], eris aut auri, [a 1Kb] argentiue, aut ligni, uel lapidis, uel ex quacunque materia constabant, que per ignem procul dubio corrumperetur. Ex quo fiebat, ut Ignis locis omnibus obtineret. Hec cum audisset  Canopi sacerdos, callidum quiddam excogitauit. Hydrie fieri solent in Aegypti partibus fictiles, undique crebris, et minutis admodum foraminibus patule, quibus turbida aqua desudans, defecatior ac purior redditur [Al. redderetur]. Harum ille unam cera foraminibus obturatis, desuper etiam uariis coloribus pictam, aqua repletam statuit ut Deum. Et excisum ueteris simulachri, quod Menelai gubernatoris [b 1Kb] ferebatur, caput desuper positum diligenter aptauit. Adsunt post hec Chaldei: itur in conflictum: circa hydriam ignis accenditur: cera qua foramina fuerant obturata, resoluitur: sudante hydria ignis extinguitur. Sacerdotis fraude Canopus Chaldeorum uictor ostenditur. Unde ipsum Canopi simulachrum, pedibus perexiguis, attracto collo, et quasi  [c 1Kb] suggillato uentre tumido in modum hydrie cum dorso equaliter tereti formatur. Ex hac persuasione uelut Deus uictor omnium colebatur. Sed profecerint hec fortasse aliquando Chaldeis. Nunc uero aduentante sacerdote Dei Theophilo, nullus profuit sudor, nec ceris fraus obtecta subuenit. uastata sunt omnia, atque ad solum deducta.



CAPUT XXuII. De Ecclesiis et Martyriis que in idolorum locis constructa sunt.

Sed [d 1Kb] nichil gestum est, quod in squalorem uerteret locum. Flagitiorum cauerne, ueternosa busta  301 deiecta sunt, et ueri Dei templa Ecclesie celse [e 1Kb] constructe. Nam et in Serapis sepulcro, prophanis edibus complanatis, ex uno latere Martyrium, ex altero consurgit Ecclesia. Occasio autem Martyrii construendi unde data sit, dignum arbitror memorare.



CAPUT XXuIII. De Ioannis sepulcro uiolato et reliquiis apud Alexandriam conseruatis.

Iuliani temporibus uelut relaxatis frenis efferbuit in omnem seuitiam feritas Paganorum. Ex quo accidit, apud Sebasten Palestine urbem sepulchrum [f 1Kb] Ioannis Baptiste mente rabida et funestis manibus inuaderent, ossa dispergerent, atque ea rursum collecta, igni cremarent, et sanctos cineres pulueri immixtos,  per agros et rura dispergerent. Sed Dei prouidentia factum est, quosdam de Ierosolymis ex monasterio Philippi hominis Dei, orationis illuc caussa per idem tempus uenisse. Qui cum tantum nefas humanis quidem manibus, sed ferina mente fieri uiderent, mori gratius habentes, quam huiuscemodi piaculo funestari, inter eos qui ossa ad exurendum legebant, mixti diligentius, in quantum res patiebatur, ac religiosius congregantes, furtim se uel stupentibus, uel insanientibus subtraxere, et ad religiosum patrem Philippum uenerandas reliquias pertulere. Ille supra se ducens, tantum thesaurum propriis seruare uigiliis, ad Pontificem maximum tunc Athanasium, hostie immaculate reliquias per Iulianum diaconum suum, post etiam Palestine urbis Episcopum  mittit. Quas ille susceptas, paucis arbitris sub cauato [g 1Kb] sacrarii pariete inclusas, prophetico spiritu profuturas generationi postere conseruauit: quibus nunc deiectis et prostratis idololatrie uestigiis, in edibus quondam prophanis aurea tecta consurgerent. Sed post occasum 302 Serapis, qui numquam uixerat, que iam alterius demonis stare delubra potuerunt? Parum dixerim, si omnes que erant Alexandrie per singulas pene columnas cuiuscumque demonis edicule infulte ceciderunt. Sed per cunctas Aegypti urbes, per castella, per uicos, per omne rus, per ripas fluminis, per eremum quoque, si qua  phana uel [Al. seu] potius busta reperiri potuerunt, instantia uniuscuiusque Episcopi subruta, et ad solum deducta sunt, ita ut denuo rus culture redderetur, quod iniuste fuerat demonibus deputatum.



CAPUT XXIX. De Thoracibus Serapis apud Alexandriam abrasis, et signo Christi in loco eorum reddito.

Sed et illud apud Alexandriam gestum est, quod etiam Thoraces Serapis, qui per singulas quasque domos in parietibus, in ingressibus, in postibus etiam ac [Al. in] fenestris erant, ita abscissi sunt [a 1Kb] omnes et abrasi, ut ne uestigium quidem usquam, uel numinis appellatio, aut ipsius, aut cuiuslibet alterius demonis remaneret; sed pro his Crucis Dominice  signum unusquisque in postibus, in ingressibus, in fenestris, in parietibus, columnisque depingeret. Quod cum factum [b 17Kb] esse hi qui superfuerant ex Paganis uiderent, in recordationem rei magne ex traditione sibimet antiquitus commendata uenisse perhibentur: Signum hoc nostrum Dominice Crucis inter illas quas dicunt , id est, sacerdotales literas, habere Aegyptii dicuntur uelut unum ex ceteris literarum, que apud illos sunt, elementis. Cuius litere seu uocabuli hanc esse asserunt interpretationem: uita uentura. Dicebant ergo hi qui tunc admiratione rerum gestarum conuertebantur ad fidem, ita sibi ab antiquis traditum, quod hec que nunc coluntur, tamdiu starent, quamdiu uiderent signum istud 303 uenisse, in quo esset uita. Unde accidit  ut magis hi qui erant ex sacerdotibus uel ministris templorum, ad fidem conuerterentur, quam illi quos errorum prestigie et deceptionum machine delectabant.



CAPUT XXX. Ut mensura aque Nili fluminis, quam uocant, ad Ecclesiam deferatur.

Sane quoniam moris erat in Aegypto, ut mensura ascendentis Nili fluminis ad templum Serapis deferretur, uelut ad incrementi aquarum et inundationis  auctorem, subuerso eius simulachro, ignique consumto, omnes simul negabant, Serapin iniurie memorem, aquas ultra ac [c 1Kb] affluentia solita largiturum. Sed ut ostenderet Deus non Serapin, qui multo erat Nilo posterior, sed se esse, qui aquas fluminis temporibus suis iuberet excrescere, tanta ex eo et deinceps fuit inundatio, quantam fuisse prius etas nulla meminerat. Et ideo ulna ipsa, id est, aque mensura, quam [d 16Kb] uocant, ad aquarum Dominum in Ecclesiam cepta deferri. Sed ubi hec gesta religioso Principi nuntiata sunt, extentis ad celum palmis, cum ingenti fertur [e 1Kb] exultatione dixisse: Gratias tibi, Christe, quod absque urbis illius magne pernicie tam uetustus [Al. uetus] error extinctus est.



CAPUT XXXI. De ualentiniani iunioris interitu, et ortu Eugenii.


Interea ualentinianus in Occiduis partibus, animis  ardentibus, Rempublicam gerens, caussis etiam nunc latentibus laqueo uitam finiuit. Sed hoc quidam dolo ducis sui Arbogasti factum confirmabant: idque quam maxime publica tenebat opinio. Alii quidem a commissi [Al. commisso] scelere ducem alienum dicebant, 304 sed caussas prestitisse, quibus in hoc adolescens animi indignatione cogeretur, quod [g 1Kb] minus ei tanquam per etatem nondum ualido, libera de omnibus indulgeret imperia. Fuere tamen nonnulli sacerdotum, qui pacis ab eo qui post creatus est legatione suscepta, immunem esse ducem a mortis scelere apud Theodosium testarentur.



CAPUT XXXII. De responsis Ioannis monachi.


Sed ille nichilo segnius inflammatus ad ultionem, arma contra Eugenium, qui in locum defuncti substitutus est, corripit, primo Dei uoluntatem per Ioannem monachum  sciscitatus. Tum ille qui primam de Maximo ei uictoriam predixerat incruentam, etiam hanc, licet non absque plurima utriusque sanguinis inundatione, promittit.



CAPUT XXXIII. De apparatu belli aduersus Eugenium Theodosii, et de uictoria eius orationibus magis, quam uirtute peracta.


Igitur preparatur ad bellum non tam armorum telorumque, quam ieiuniorum orationumque subsidiis: nec tam excubiarum uigiliis, quam obsecrationum pernoctatione [a 1Kb] munitus circumibat, cum sacerdotibus et populo omnia orationum loca, ante Martyrum et Apostolorum thecas iacebat cilicio prostratus, et auxilia sibi fida sanctorum intercessione poscebat. At Pagani, qui errores suos nouis semper erroribus [b 1Kb] animant, innouare sacrificia, et Romam funestis uictimis cruentare, inspicere exta pecudum, et ex fibrarum prescientia securam Eugenio  uictoriam nuntiare. Superstitiosius hec agente, et cum omni animositate, Flauiano tunc Prefecto, cuius assertionibus 305  Eugenium uictorem fore pro certo presumpserat. Sed ubi uere religionis fretus auxilio Theodosius, alpium fauces cepit urgere, primi illi, quibus nequicquam litate sunt tot uictime, de fallacie conscientia trepidi demones, in fugam uersi. Post etiam magistri horum et doctores errorum precipue [Al. precipueque] Flauianus, plus pudoris, quam sceleris reus, cum potuisset euadere eruditus admodum uir, mereri se mortem pro errore iustius, quam pro crimine iudicauit. Ceteri uero instruunt aciem, et collocatis in superiori [d 1Kb] iugo insidiis, ipsi pugnam in descensu montis exspectant.  uerum ubi ad primos uentum est, et illico se legitimo Principi tradiderunt: cum ceteris imis uallibus deprehensis conflictus acerrimus geritur. Stetit aliquandiu anceps uictoria: fundebantur auxilia Barbarorum, et terga iam hostibus dabant. Sed fiebat hoc non ut Theodosius uinceretur, sed ne per Barbaros uincere uideretur. Tum ille ut conuersas suorum acies uidit, stans in edita rupe, unde et conspicere et conspici ab utroque posset exercitu, proiectis armis, ad solida se uertit auxilia, et prostratus in conspectu [e 1Kb] Dei: Tu, inquit, omnipotens Deus, nosti quia in nomine Christi Filii tui ultionis iuste, ut puto, prelia ista suscepi: si secus, in me uindica.  Si uero cum caussa probabili, et in te confisus, huc ueni, porrige dexteram tuis, Ne forte dicant Gentes, ubi est Deus eorum ? Quam supplicationem pii Principis, certi a Deo esse susceptam, hi qui aderant duces, animantur ad cedem: et precipue [f 1Kb] Bacurius, uir fide, pietate, uirtute et animi et corporis insignis, et qui comes esse et socius Theodosii mereretur, proximos quosque conto, telis, gladio passim sternit, agmina hostium conferta 306 et constipata perrumpit. Iter per millia ruentium ad ipsum Tyrannum, ruptis agminibus, et aceruatim fusis stragibus, agit. uix fortasse ab impiis [Al. infidelibus] credantur, que gesta sunt. Etenim compertum est, quod post illam Imperatoris precem quam Deo fuderat, uentus ita uehemens exortus est, ut  tela hostium in eos qui iecerant, retorqueret. Cumque magna ui persistente uento, omne iaculum missum ab hostibus frustraretur [Al. perfrustaretur], fracto aduersariorum animo, seu potius diuinitus repulso, Arbogasto duce nequicquam, [g 1Kb] Deo aduerso, fortiter faciente, Eugenius ante Theodosii pedes, uinctis [Al. uinctus] post terga manibus, adducitur. Ibique uite eius et certaminis finis fuit. Tum uero religioso Principi gloriosior uictoria de frustratis opinionibus Paganorum, quam de Tyranni interitu fuit: quibus [h 1Kb] spes uana et falsa diuinatio minus in interitu contulit pene, quam pudoris seruauit in uita.



CAPUT XXXIu. De fine Theodosii post uictoriam, et Arcadio atque Honorio liberis eius et heredibus regni.

 Cumque post hec ut futurorum prescius Imperator, disponende Reipublice sollicitudine stringeretur, ad orientem protinus mittit, ubi uenturus ad bellum, tuta liberos custodia commendarat. Ibique Arcadium Augustum regnum sibi dudum traditum seruare precipit [Al. precepit]. Honorium uero pari dignatione preditum, ad occidentis imperium uenire [i 1Kb] ocyus iubet. Quo suscepto, et paternis osculis complexibusque constricto, traditis occidentalis regni gubernaculis, ipse, Romano imperio per annos decem et septem [i 1Kb] feliciter gubernato, ad meliora migrauit, cum piissimis Principibus percepturus premia meritorum. [* 1Kb]





RUFINI AQUILEIENSIS PRESBYTERI APOLOGIAE IN SANCTUM HIERONYMUM LIBRI DUO. 



LIBER PRIMUS.
[a 1Kb]

 307 1. Perlegi [b 1Kb] scripta tua, Aproniane fili carissime, que ab amico  et fratre bono de Oriente ad uirum nobilissimum Pammachium missa [c 1Kb] , transmisisti ad me: et recordatus sum sermonis Prophetici, qui ait: Filii hominum dentes eorum, arma et sagitte, et lingua eorum machera acuta . uerum ad hec uulnera, que infliguntur ex lingua inter [Al. intra] homines, medicus pene nullus est. Et ideo conuerti me ad Iesum celestem medicum, qui mihi antidotum potentissimam dedit de Euangelii sui pixide prolatam, que uim doloris spe futuri apud se iusti examinis solaretur. Potio ergo ipsa quam temperauit iehsu, hec erant uerba: Beati, inquit, estis cum uos persecuti fuerint, et dixerint aduersum uos [Al. nos] omne malum mentientes.  Gaudete et exultate, quoniam merces uestra multa est in celis. Sic enim persecuti sunt et Prophetas, qui erant ante uos . Et ego quidem, quantum in me est, hoc medicamento contentus, de reliquo silere decreueram, dicens apud meipsum: Si patrem familias Beelzebub uocauerunt, quanto magis  domesticos eius ? [d 1Kb] Et si illi dictum est: Quia seductor est, et seducit turbas : ego 308 cur indigner, si audiam me hereticum dici: et pro ingenii tarditate, uel potius cecitate talpam nominari? Et cum Dominus meus, immo omnium Deus Christus dictus sit homo uorax, et uini potator, amicus publicanorum et peccatorum  : Ego cur indigner, si audiam homo carnalis, et in deliciis degens.

2. uerum quoniam respondendi mihi, uel ex parte iusta quedam necessitas uidetur imponi; [e 1Kb] ex eo quod dicatur multos offendi de his, que ab eo scripta sunt, nisi quid sit in caussa pandatur: compellor contra uotum meum et propositum respondere, ne forte reticendo uidear crimen agnoscere. Quamuis Christiano cetera crimina silendo depellere, exemplo Domini gloriosum sit: sed tamen hoc in fide, si fiat, maximum scandalum generat. Quia ergo in initiis huius Inuectionis sue  promittit se omissurum personas, et rebus tantum, et criminibus responsurum: utrumque autem falsum est, nam cui respondeat  crimini, quod nullus obtendit? Quomodo autem omittit personas, cum interpretem librorum toto Inuectionis sue textu indesinenter incuset et laceret? Nos omissa omni ironia, et tergiuersatione, que Deo exsecrabilis 309 est, licet incomptis uerbis et oratione incomposita respondebimus: ueniam imperitie nostre a legentibus concedendam, non immerito presumentes: quia non alios accusamus, sed nosmetipsos a maledictis purgare contendimus. Et ideo studemus [Al. studeamus], ut non tantum in nobis sermo, quantum ueritas luceat.

3. Sed priusquam incipiam purgare cetera, illud eum ante omnia uere dixisse confiteor, quod ait, se  non reddere maledictum pro maledicto. Hoc satis uerum est: non enim pro maledictis [Al. maledicto], sed pro benedictis et laudibus conuicia et maledicta restituit. Neque, ut ait, uerberanti dexteram maxillam offert alteram: sed palpanti et leuiganti maxillam, morsum improuisi dentis infigit. Cum enim nos in eo et eloquentiam ac studium laudauerimus  et fidei eius numquam derogauerimus; ille [a 1Kb] utrumque in nobis damnat: et ideo ueniam etiam ipse nobis concedat, si forte aliquid, aut asperius, aut incomptius dicimus: quia imperitum hominem ad respondendum lacessiuit, quem sciret non posse per multam dicendi artem et eloquentie copiam id agere, ut is quem lesum uellet ac uulneratum, nec uulneratus  uideatur esse nec lesus. Hoc ergo eloquentie genus ab ipso requiratur, qui ad culpandum seu uituperandum leui rumusculo commotus, uelut quis censor accurrit. Qui [b 1Kb] uero obiectas depellere a se maculas cupit, necessitate sibi responsionis imposita, non quam [Al. nunquam] eleganter et ornate, sed quam uere respondeat, cogitauit.

4. Et quoniam inter principia ipsa ait: Quasi sine me heretici esse non possint [Al. possunt], primo hoc nobis ostendendum est, quod nec cum ipso, nec sine ipso heretici sumus, ut cum de nobis constiterit quid simus, tunc demum nec [Al. ne] de aliorum quidem dictis ad nos retorqueri possit infamia. Ego [Al. ergo], sicut et ipse et omnes norunt, ante annos fere [c 1Kb] triginta in monasterio iam positus,  310 per gratiam Baptismi regeneratus, signaculum fidei consecutus sum per sanctos uiros Chromatium, Iouinum, et Eusebium, opinatissimos et probatissimos in Ecclesia [Al. Ecclesiis] Dei Episcopos, quorum alter tunc Presbyter beate memorie ualeriani, alter Archidiaconus, [d 1Kb] alius Diaconus simulque pater mihi et doctor Symboli ac fidei fuit. Illi ergo sic mihi tradiderunt, et sic teneo. Quod Pater et Filius et Spiritus Sanctus unius deitatis sint, unius substantie: ceterna, inseparabilis, incorporea, inuisibilis, incomprehensibilis Trinitas, et sibi soli, ut est, ad perfectum nota: Quia nemo nouit Filium nisi Pater, neque Patrem quis nouit nisi Filius . Et Spiritus Sanctus est qui scrutatur etiam alta Dei : et ideo caret omni uisibilitate corporea, sed intellectuali illo deitatis oculo [e 1Kb] sic uidet Patrem Filius et Spiritus Sanctus, sicut Pater uidet Filium et Spiritum Sanctum; nec est prorsus ulla in Trinitate diuersitas, nisi quod ille Pater est, et hic Filius, et ille Spiritus Sanctus. Trinitas in personarum distinctione, unitas in ueritate substantie: et quod unigenitus Filius Dei, per quem a principio omnia que sunt, facta sunt, siue uisibilia, siue inuisibilia, in nouissimis diebus carne et anima humana suscepta, homo factus est [Al. tac. est], et passus est pro salute nostra. Et tertia die, suscitata illa ipsa carne, que posita fuerat in sepulcro, resurrexit a mortuis. Et cum ipsa eadem [f 1Kb] carne glorificata  ascendit ad celos, unde et exspectatur uenturus ad iudicium uiuorum et mortuorum. Sed et simili modo nobis quoque spem resurrectionis dedit, ut eodem ordine, eadem consequentia, pari eademque forma, qua ipse Dominus resurrexit a mortuis, nos quoque resurrecturos esse credamus: non nubes [g 1Kb] aut auras tenues, ut calumniantur: sed hec ipsa, in quibus nunc, uel uiuimus, uel morimur, nostra corpora recepturi. Nam quomodo uerum erit, quod resurrectionem carnis credimus, nisi in ea uere et integre 311 carnis natura seruetur? Absque ullis ergo prestigiis, uere [h 1Kb] et integre carnis huius nostre, in qua nunc sumus, resurrectionem fatemur.

5. uerum ad maiorem rei fidem addo aliquid amplius, et calumniosorum necessitate compulsus,  singulare et precipuum Ecclesie nostre mysterium pando. Etenim cum omnes Ecclesie [i 1Kb] ita Sacramentum Symboli tradant, ut postquam dixerint peccatorum remissionem, addant carnis resurrectionem, sancta Aquileiensis Ecclesia Dei spiritu futuras aduersum nos calumnias preuidente, ubi tradit carnis resurrectionem, addit unius pronominis syllabam: et pro eo quod ceteri dicunt, carnis resurrectionem, nos dicimus, huius carnis resurrectionem. [i 1Kb] Quo scilicet frontem, ut mos est, in fine Symboli signaculo contingentes: et ore carnis huius, uidelicet quam contigimus, resurrectionem fatentes, omnem uenenate aduersum nos lingue calumniandi aditum perstruamus.  Est ne aliquid hac confessione plenius? [a 1Kb] est aliquid ista expositione perfectius? Sed nichil ut uideo profuit nobis cautela hec tanta Spiritus Sancti. Inueniunt adhuc male loquaces lingue calumniandi locum. Membra, inquit, singula nominatim nisi dixeris, et caput cum capillis suis, manus, pedes, uentrem, atque ea que sub uentre sunt, [b 1Kb] nisi expressius designaueris, carnis resurrectionem negasti.

6. Hec sunt nouelli sapientis inuenta, que beatos Apostolos tradentes fidem Ecclesie latuerunt: nec ulli Sanctorum nisi huic soli per carnis spiritum reuelata sunt. Et [c 1Kb] nunc indecenter quidem proponit: sed audiat et honestius et uerius quam proponit. Primitie dormientium Christus est, qui et primogenitus ex mortuis dicitur: sicut et Apostolus de resurgentibus  dicit: Initium Christus est, deinde hi qui sunt Christi . Habentes ergo indubitatas resurrectionis nostre primitias Christum, 312 quid de ceteris dubitamus, cum certum sit quod qualibus membris, et qualibus capillis, qua carne, et quibus ossibus Christus resurrexit, et nos [d 1Kb] omnes resurgamus? Quia et ipse propterea se post resurrectionem palpandum discipulis prebuit, ne ulla de resurrectione eius cunctatio remaneret. Cum igitur ita euidens, et  palpabile et manu attrectandum nobis Christus dederit sue resurrectionis exemplum, [e 1Kb] ita aliquis insanit, ut aliter se resurrecturum putet; quam resurrexerit ille, qui primus resurrectionis aditum patefecit? Unde etiam illud ueritatem huius confessionis affirmat, quod natura quidem  carnis huius est ipsa, nec ulla alia que resurget, purgata tamen a uitiis resurget, corruptione deposita, ut uerum sit illud quod dicit Apostolus, Quia [Al. Quod] seminatur in corruptione, surget in incorruptione: seminatur in ignominia, surget [Al. resurrexit] in gloria: seminatur corpus animale, surget corpus spiritale . Tanquam ergo spiritale, et gloriosum, et incorruptibile corpus, suis propriis et non aliunde assumtis exornabitur et illustrabitur membris, secundum eam gloriam quam propositum nobis Christi seruat exemplum, sicut et Apostolus dicit: Qui transformabit corpus humilitatis nostre, [f 9Kb] conforme corpori claritatis Filii sui .

7. [g 1Kb] Cum igitur per omnia in resurrectionis spe  Christus proponatur ad formam, et primogenitus ipse sit resurgentium, atque omnis creature ipse sit caput, sicut scriptum est, Qui est caput omnium primogenitus  ex mortuis: ut sit in omnibus ipse [h 1Kb] primatum tenens : quid inaniter uerborum pugnas, et malarum suspicionum certamina commouemus, cum in ea confessione quam supra exposui, Ecclesiastica fides constet, et clarum sit quod ad incusandum non moueat aliquem diuersitas fidei, sed peruersitas animi. uerum quoniam in hoc loco cum de resurrectione carnis argueret, 313 ut ei mos est, miscuit seriis ridicula et ludicra, dicens: »Mulieres quasdam de nostris, mammillas suas tenentes, uel leues [Al. lenes] contrectantes genas cum plausu femoris et uentris dicere solere, quid nobis prodest resurrectio, si corpus iterum fragile resurget? Future Angelorum similes, [i 1Kb] Angelorum habebimus et naturam.« Quas hic mulierculas incuset, et si laceratione digne sint,  ipse uiderit. Aut si [i 1Kb] eum se putat qui predicat, non esse suum, talione mordere, nunc etiam sine talione mordere: uel certe si equanimiter fert suas mulierculas ueris et non fictis neque commentitiis remorderi, hec, inquam, ipse uiderit. Nos interim quod ille promiserit, implemus: non reddimus talionem. Sed ut uideo, isti cui displicet mulier, que negat se ex resurrectione fragile corpus habituram, sine dubio placet ei, fragilitatem corporis permansuram. Et ubi est quod dicit Apostolus: Seminatur in infirmitate, surget in uirtute: seminatur corpus animale, surget corpus spiritale : quam fragilitatem uis esse in corpore spiritali? Et quod resurget in uirtute: quomodo iterum fragile erit? In uirtute, [k 1Kb] quod fragile est, quomodo erit? Nonne melius dicunt  muliercule, quam tu, que negant ultra fragilitatem corpori dominaturam? Quid illas irrides, que sequuntur Apostolum dicentem: Quia corruptibile hoc induet incorruptionem: [l 1Kb] et mortale hoc induet immortalitatem ? Apostoli non docuerunt fragile corpus futurum esse, quod resurget a mortuis, sed e contrario in uirtute et in gloria resurrecturum dicunt. Tu hoc [Al. hec] unde nunc profers? Nisi forte a Iudeis aliquibus noua nunc lege promulgatur Ecclesie, ut etiam ista discamus. Est enim Iudeorum uere de resurrectione talis [m 1Kb] opinio, quod resurgent quidem, sed ut carnalibus deliciis et luxuriis, ceterisque uoluptatibus corporis perfruantur. Que autem alia est fragilitas corporis, nisi corruptela membrorum, irritatio gule, et incitamenta  libidinis?

314 8. Sed patimini queso uos. si tamen Christum amatis, in incorruptione absque his esse corpus, quod  resurget [Al. resurgit] a mortuis: fas sit hec [Al. hoc] aliquando cessare. Credamus in resurrectione desinere etiam licitos coitus, ne et illiciti subrepant, quamdiu horum [Al. eorum] non sit obliuio. Quid tam sollicite, tam curiose discutitur et pertractatur uenter, et ea que sub uentre sunt? Et nos carnales et deliciosos dicitis, cum uos ut uideo, ab his cessandum, nec in resurrectione credatis. Neque enim naturam carnis huius, in qua nunc uiuimus, resurgere [a 1Kb] denegemus: neque rursus cum ea carnis uitia pariter inuoluamus. Sed caro quidem resurget, et non alia pro alia, sed hec ipsa, nec naturam perdet, sed fragilitatem et uitia deponet. Alioquin nec immortale erit, quod fragile permanserit. Et ideo nos neque uobiscum, neque sine uobis heretici sumus. Ecclesie enim fides, cuius nos  alumni sumus, media incedens [Al. incidens] inter utrumque discrimen, neque nature carnis uel corporis  denegat ueritatem, neque contra Apostoli sententiam incorruptionem futuri regni dicit a corruptione possidendam. Non ergo carnem, uel corpus, perditis, ut ais, aut amputatis membris resurgere dicimus, sed totum et integrum corpus, corruptione tantum et ignominia ac fragilitate deposita atque omnibus mortalitatis uitiis pariter amputatis, ita ut nichil prorsus ex [Al. de] natura sua desit spiritali illi corpori, quod resurget a mortuis, nisi illa corruptio.

9. Latius quam proposueram, huic uni titulo de resurrectione respondi, uerens ne iterum per breuitatem aliquibus calumniis pateremus. Et ideo non  solum corporis in quo calumniantur, sed [b 1Kb] et carnis fecimus frequenter mentionem, et non solum carnis, sed addidimus huius carnis: et non solum huius carnis, sed et naturam huius carnis commemorauimus, nec contenti fuimus hoc, sed ne membrorum quidem 315 resurrecturis integritatem diximus defuturam. Ita tamen ut secundum Apostoli definitionem, corpus quod resurget ex corruptibili incorruptibile, ex ignobili gloriosum, ex fragili immortale, ex animali spiritale credatur, ut ita demum spiritalis corporis membra, absque ullis esse corruptele, uel fragilitatis suspicionibus sentiamus. Designaui fidem meam de Trinitate, designaui de Incarnatione, Passione ac Resurrectione, et de secundo aduentu in gloria, et de iudicio futuro Domini Saluatoris nostri. Designaui  et de resurrectione carnis nostre, et nichil, ut opinor, ambiguum dereliqui. Quid nunc superest? Nihil arbitror quantum ad fidem pertinet.

10. Sed in eo te, inquit, arguo, quod Origenem interpretatus es, qui restitutionem omnium dicit futuram, in qua non solum omnes peccatores absoluendos,  sed et ipsum diabolum et angelos eius quandoque dicit relaxandos esse de penis, ut restitutio [c 1Kb] omnium consequenter possit intelligi. Et animas ante dicit creatas esse quam corpora, easque de celo deductas, et corporibus insertas. Ego nunc nichil pro Origene ago, nec apologeticum pro ipso scribo. Siue enim stat apud Deum, siue lapsus est, ipse uiderit: suo Domino stat aut cadit . Sed cogor in aliquibus eius facere mentionem: quia dum illum arguit rhetor noster, non iam oblique, sed palam mucrone districto me petit, et totus fertur in me. Et quid dico, me petit? Imo uero, ut in me deseuiat, nec [d 1Kb] institutori suo parcit: dum putat se ex his quos interpretatus sum libellis eius, posse in me aliquid calumnie retorquere. Quia inter cetera, que culpat  in nobis, etiam hoc inuidiosus addidit, dicens, me hoc opus ad interpretandum delegisse, quod neque ipse, neque alius quis ueterum interpretum delegisset. Huius ergo rei caussam primo, cur opus potissimum adorsus [e 1Kb] sim, quia hinc maxime mordeor, quam potero paucissimis et uerissimis absoluam. Licet id apud te, fili mi carissime , qui rem ut gesta est 316 bene nosti, superfluum uideatur, tamen et ignorantes conuenit noscere; simul etiam quia et hoc non solum ipse, sed et omnis schola eius iactat de nobis, quod cum aliter promiserimus nos in Prefationibus translaturos, aliter fecerimus in opere: ideo non solum ipsis, sed et aliis respondebimus quibus uel proprius liuor mentem, uel criminatio aliena, conturbat [Al. conturbet].

 11. uir fide, eruditione, nobilitate, uita clarus Macarius cum opuscula aduersus Fatum, uel Mathesim haberet in manibus, eaque utili et pernecessario sudore [Al. labore] componeret, in aliquantis uero, [f 1Kb] quia erat perdifficilis materia, de Diuine prouidentie disserere dispensationibus hesitaret, per soporem sibi a Domino tale aliquid dicebat ostensum, quod nauis ei quedam demonstraretur eminus aduentare per pelagus, que cum portum fuisset [Al. esset] ingressa, nodos sue hesitationis absolueret. Exsurgens uero cum de uisu sollicitus cogitaret, nos superuenisse aiebat in tempore; quibus continuo et opuscula sua et ambiguitatem indicauit et uisum. Quid porro Origenes, quem opinatissimum apud Grecos audierat, sentiret de talibus percunctatur  [Al. percontabatur], breuiterque sibi eius de singulis quibusque sententias orat exponi. Ego rem [g 1Kb] primum dicebam factu esse difficilem: sanctum tamen Pamphilum Martyrem dixi quadam ex parte tale aliquid operis conscripsisse in Apologetico suo. Continuo id sibi poscit in Latinum uerti. Nullum dicebam me  usum huiuscemodi operis habuisse, et ad Latinum sermonem tricennali iam pene incuria torpuisse. Perstitit [a 1Kb] tamen deprecans qualicumque sermone notitiam sibi tantum eorum, que cupiebat ostendi. Cumque id quo [Al. quod] potui sermone fecissem, maiori desiderio accensus est ad illa ipsa plenius cognoscenda, e quibus pauca illa, que transtuleram uidebantur assumta. Excusantem me urgere uehementius cepit, et sub Dei testimonio conuenire, ne sibi ad opus bonum, que se auxilia iuuare possent, denegarem. Cumque 317 uehementer insisteret, et desiderium eius secundum Deum esse perspicerem, acquieui tandem, et interpretatus sum quidem.

12. In Prefatiunculis tamen utriusque operis et maxime in Pamphili libellum [b 1Kb] , quem primum transtuleram,  exposui primum omnium fidem meam, et protestatus sum, me quidem ita credere, sicut fides catholica est. Si quid autem uel legeretur, uel interpretaretur a me, id me salua fidei mee facere ratione. In istis uero libellis [Al. libris], etiam illud admonui, quod, cum in ipsis libris inuenirentur quedam de fide ita catholice scripta, ut Ecclesia predicat, quedam autem his contraria, cum de una eademque re dicantur: mihi uisum sit hec [Al. et] secundum illam semper regulam proferenda, quam ipse catholice sententie expositione protulerat, et ea que a semetipso inuenirentur esse contraria, uel inserta ab aliis  abiicerem, uel certe, ut nichil edificationis in fide habentia preterirem. Non autem superfluum  puto uideri, inserere etiam ipsa loca de Prefatiunculis meis, ut nichil careat teste quod dicimus. Sane ne in legendo error sit ex his, que huic scripture nunc aliunde inserimus, si quidem mea sunt, simplices aduersum capita habent [d 1Kb] notas, si accusatoris mei, duplices.

13. Ex Prefatiuncula de Apologetico Pamphili, post aliquanta, ita diximus: Qualiter ergo sentiat Origenes, tenor libelli huius edoceat: »De his autem que apud eum contraria sibi [e 1Kb] inueniuntur, quid causse sit, in ultimo breui adiecta assertione docebimus. Nos autem sicut traditum est nobis a sanctis Prophetis ita tenemus: quod sancta Trinitas ceterna sit, et ut unius uirtutis atque substantie: et quod Filius Dei in nouissimo tempore homo factus est,  et pro peccatis nostris passus est, [f 1Kb] et in ea ipsa carne, in qua passus est, resurrexit a mortuis: propter  quod et resurrectionis spem humano generi tribuit. 318 Carnis uero resurrectionem, non per aliquas prestigias, sicut nonnulli calumniantur, dicimus: sed hanc ipsam carnem, in qua nunc uiuimus, resurrecturam [Al. ad. esse] credimus, non aliam pro alia, neque corpus aliud, quam huius carnis dicimus. Siue ergo corpus resurrecturum [g 1Kb] dicimus, secundum Apostolum dicimus: hoc enim nomine usus est ille. Siue carnem dicimus, secundum traditionem Symboli confitemur. Stulta enim adinuentio calumnie est, corpus humanum aliud putare esse quam carnem. Siue ergo carnem secundum communem fidem, siue corpus secundum Apostolum dicimus, quod resurget: ita credendum est, sicut Apostolus definiuit, quia quod [h 1Kb] resurget, in uirtute resurget,  et in gloria, et incorruptibile ac spiritale corpus. Saluis ergo prerogatiuis futuri corporis, uel carnis, resurrectio carnis credenda est integre atque perfecte, ut et natura carnis eadem seruetur, et incorrupti ac spiritalis corporis status, et gloria non infringatur. Sic [Al. sicut] enim scriptum est: Quia corruptio incorruptionem non possidebit . Hec sunt, que in Ierosolymis in Ecclesia Dei, a sancto Sacerdote eius Ioanne predicantur: hec nos cum ipso et dicimus et tenemus. Si quis preter hec uel credit, uel docet, uel a nobis aliter credi quam exposuimus putat, anathema sit.« Nostre ergo fidei documentum si quis habere uult, habeat ex his [Al. illis]. Si quid autem legimus, aut asserimus, aut interpretamur, salua huius fidei nostre facimus ratione,  secundum Apostolum, Omnia probantes, quod bonum est tenentes, ab omni specie mala nos abstinentes . Et si qui hanc regulam sequuntur, pax super illos, et super Isrel Dei .

14. Cum igitur hec ego antequam calumniatorum [i 1Kb] aliquis exsurgeret, de mea fide prefatus sim, ne quis forte diceret, quod ab ipsis admonitus, uel coactus hec modo dicerem, que ante non senseram: cumque me si quid illa interpretandi necessitas poposcisset, 319 integro fidei mee statu facturum esse promiserim, quomodo adhuc locus calumniantibus datur, cum utique prima confessionis mee uox ab omni suspicione contrarii dogmatis tutum me faciat et munitum? Preterea enim, [i 1Kb] ut et superius predixi, Domini sermone didici, quia ex suis unusquisque  uerbis, et non ex alienis, uel iustificabitur, uel condemnabitur. Sed et [k 1Kb] in ea nichilominus Prefatiuncula,  quam in ipsis libris premisimus, qualiter interpretationis nostre fidem obseruandam dixerimus, ex ipsis eque sermonibus comprobetur. Aequum namque est, etiam ex ipsa, que ad rem pertinent, inseri. Nam cum honoris gratia mentionem fecissemus huius uiri, qui hec nunc adducit ad crimen, pro eo quod ante nos ipse prior Origenis quamplurima fuisset interpretatus, et eius uel eloquentiam in explicando, uel in interpretando diligentiam laudassemus, eumque nobis sequendum in opere simili diceremus, post aliquanta etiam hoc [Al. hec] adiecimus: »Hunc ergo etiam [a 1Kb] nos, licet non eloquentie uiribus, discipline tamen regulis, inquantum possumus, sequimur: obseruantes hoc, ne ea, que in libris Origenis a semetipso discrepantia  inueniuntur atque contraria, proferamus.« Memento; qui legis, ne hic te breuiter dictus sermo pretereat, quem dixi, quia non proferam ea que in libris Origenis a semetipso discrepantia inueniuntur atque contraria. Non enim generaliter promisi me non prolaturum, que essent fidei contraria, sed que [b 1Kb] ipsi sibi essent contraria, uel que a semetipso discrepant, non que a me, uel ab alio aliquo discreparent. Non ergo hoc [Al. ex] sermone subripientes inimici calumnias generent, ut dicant me promisisse, [c 1Kb] quia si quid contrarium est, uel discrepat a fide nostra, proferam. Hoc etiam si facere potui, tamen promittere non auderem. 320 Et si quidem factum hoc in opere meo inuenies, amplecti poteris. Si uero in aliquo tibi minus impletum uidetur [Al. uidebitur],  culpare non poteris, quia professionis mee tale uinculum non tenes.

15. Sed coniungamus etiam cetera. »Cuius diuersitatis, inquam, caussas plenius tibi in Apologetico, quem Pamphilus pro libris ipsius Origenis scripsit, edidimus, breuissimo libello superaddito, in quo euidentibus, ut arbitror, probamentis, corruptos esse in quamplurimis ab hereticis et maleuolis libros eius, ostendimus, et precipue istos quos nunc [d 1Kb] exigis, ut interpreter, id est, , quod uel de Principiis, uel de Principatibus dici potest, qui sunt reuera [e 1Kb] et obscurissimi et difficillimi. De rebus enim talibus ibi disputat, in quibus Philosophi omni sua etate consumta, nichil inuenire potuerunt. Hic uero noster quantum potuit id egit,  ut Creatoris fidem, et creaturarum rationem [Al. creatarum rerum], quam illi ad impietatem traxerant,  ad pietatem iste conuerteret.« Etiam hic diligentius inspice, ut [Al. et] non te pretereat, quod Creatoris quidem fidem diximus, creaturarum uero rationem: scientes quod ea que de [f 1Kb] Deo dicuntur, ad fidem pertinent: que uero de creaturis disputamus, ad rationem. Sed quod sequitur adhuc addamus: »Sicubi ergo nos in libris eius aliquid contrarii inuenimus, quod ab ipso in ceteris locis pie [Al. fideliter] de Trinitate fuerat definitum, uelut adulteratum hoc et [Al. est] alienum, aut pretermisimus, aut secundum eam regulam protulimus, quam ab ipso frequenter inuenimus affirmatam. Nunquid et hic incaute aliquid diximus?« Nunquid dixi, quia secundum fidei nostre regulam protuli, quod erat utique iam penitus modum interpretis, et ex Greco in Latinum uertentis  excedere? Sed secundum eam [Al. hanc] regulam protulisse me dixi, quam ab ipso frequenter 321 inuenimus affirmatam. Item his addidimus [Al. illud addamus]: »Si qua sane uelut peritis iam et scientibus loquens, dum breuiter transire uult, obscurius protulit: nos ut manifestior fieret locus, et ea que de ipsa re in aliis libris apertius legeramus, adiecimus, explanationi studentes. Nihil tamen nostrum diximus, sed licet in aliis locis dicta, sua [g 1Kb] tamen sibi reddidimus.«

16. Puto quod etiam apud iniquissimos iudices sufficere mihi posset sola ista confessio, qua [Al. quam] dixi, nichil nostrum diximus, sed licet in aliis locis dicta, sua tamen sibi reddidimus. Nunquid me in aliquo obnoxium feci? nunquid promisi me meum  aliquid dicturum? Ubi est quod accusant, quod calumniantur, quod confingunt me dixisse, quia mala tuli, et bona dixi, et quecunque bona sunt transtuli? Erubescant aliquando, et desinant falsa proferre, et diaboli [Al. diabolicum] in se opus, fratres criminando, suscipere. Audiant quia nichil nostrum diximus, et iterum ac sepius audiant, quia nichil nostrum diximus, sed licet in aliis locis dicta, sua tamen sibi reddidimus. Et ne nos absque [h 1Kb] Domini misericordia huic operi manus existiment commodasse, uideant nos hec ipsa ante predixisse, que faciunt. Post hoc enim addidimus etiam ista: »Hec autem idcirco in Prefatione commonui, ne forte calumniatores [i 1Kb] iterum se criminandi putent inuenisse materiam.« Quod dixi, iterum, illa [Al. alia]  est caussa, quia iam sancti Episcopi Ioannis Epistolam de fide ad sanctum Theophilum scriptam criminati  sunt, quando corpus humanum, aliud nescio quid fingebant esse, quam carnem, idcirco, iterum, posui. Sed uiderint, inquam, quid peruersi atque contentiosi homines agant. »Nobis interim tantus labor, si tamen orantibus uobis, 322 Deus iuuerit, idcirco susceptus est, non ut calumniosis os, quod fieri non potest, licet forte etiam hoc Deus faceret [Al. faciet], clauderemus, sed ut proficere ad scientiam rerum uolentibus materiam preberemus.« Ut autem scias, [a 1Kb] quia et quod falsaturi hec essent, et preuidimus et prediximus, uide quid in sequentibus iunxerimus: »Illud sane, omnem qui hos libros uel descripturus est, uel lecturus, in conspectu Dei Patris et Filii et Spiritus Sancti contestor atque conuenio per futuri regni fidem, per resurrectionis ex mortuis  sacramentum, per illum, qui preparatus est Diabolo et angelis eius, eternum ignem [b 2Kb] : sic non illum locum eterna hereditate possideat, ubi est fletus et stridor dentium, et ubi ignis eorum non extinguetur, et uermis eorum non morietur, [c 1Kb] ne addat aliquid huic Scripture, ne auferat, ne inserat, ne immutet.« Et tamen post ista omnia, tam [d 1Kb] horrifica, tamque horribilia adiurationum sacramenta, falsare hec atque corrumpere non timuerunt illi, qui se dicunt credere resurrectionem carnis futuram. Qui uel hoc ipsum si crederent, quod Deus est, nunquam hec tam criminosa et nefanda committerent. Ubi tamen in his, que prefati sumus, aut Origenes laudibus usque ad celum, ut criminatur, elatus est, ubi Apostolus, aut Propheta, aut tale aliquid a nobis,  quale ipse de eo scripserat, dictum est? Aut in quo prorsus alio inueniunt criminandi locum? Fidem nostram premisimus, que puto quod in omnibus cum Ecclesiastica confessione concordet. Interpretandi obseruantiam distinximus, cuius reuera nobis in quam pluribus exemplum ipse prebuerat, qui nunc accusator existit. Quid propositi in [Al. tac. in] interpretando gesserim, designaui. Iam si plene id, aut minus plene implere ualui, 323 [e 1Kb] a legentibus comprobetur, a quibus uel laudari, uel rideri solet, non tamen ad crimen uocari, cum in alteram linguam, uel proprie,  uel minus proprie aliena uerba uertuntur.

.17. uerum [f 1Kb] quoniam eorum fecimus mentionem, qui hec ipsa, quoquo modo sunt, tamen nisi falsa sint, criminari ea nullatenus potuissent, ipsum caput, in quod manus falsarias imposuerunt, conueniens puto huic Apologie nostre inserere, ne me studio meo subtrahere putent hoc, quod illi addito suo falsa crimina obtendunt. Etenim cum in quodam supradicti Operis loco, quem interpretati sumus, questio haberetur aduersum eos, qui Deum corporeum dicunt, et humanis eum membris habituque describunt  et Origenes Ecclesiasticam contra eos fidem defendens, defendens, omni  genere incorporeum esse Deum, et idcirco etiam inuisibilem confirmaret, prouocante se ordine questionis, respondit contra hereticos in hoc loco quedam, que a nobis isto modo uersa sunt in Latinum.

Ex. I. libro , post aliquanta : »uerum iste assertiones minus fortasse auctoritatis habere uideantur apud eos, qui ex sanctis Scripturis de rebus diuinis institui uolunt, et [Al. etiam] inde sibi approbari querunt, quomodo [Al. quanto] natura Dei [h 1Kb] supereminet corporum naturam. uide ergo si non etiam Apostolus hoc idem ait, cum de Christo loquitur, dicens: Qui est imago inuisibilis Dei, primogenitus omnis creature . Non enim, ut quidam putant, natura Dei [i 1Kb] alicui uisibilis est, et aliis inuisibilis, quia [Al. non enim] non dixit Apostolus,  imago inuisibilis Dei hominibus, aut inuisibilis 324 peccatoribus; sed ualde constanter pronuntiat de ipsa natura Dei dicens, imago inuisibilis Dei [i 1Kb] . Sed et Ioannes in Euangelio dicens, Deum nemo uidit umquam , manifeste declarat omnibus qui intelligere possunt, quia nulla natura est, cui uisibilis sit Deus, non quasi qui uisibilis sit quidem per naturam, et uelut fragilioris [k 1Kb] nature euadat atque excedat aspectum, sed quoniam naturaliter uideri impossibile est. [l 1Kb] Sed si requiras a me, quid etiam de ipso Unigenito sentiam: si ne ipsi quidem uisibitem  dicam Dei naturam, que [Al. qui] naturaliter inuisibilis est, non tibi statim uel impium uideatur esse, [a 1Kb] uel absurdum: rationem quippe dabimus consequenter. Aliud quidem est uidere, aliud noscere. uideri et uidere corporum est: nosci et noscere, intellectualis nature est. Quidquid ergo proprium corporum est, hoc nec de Patre, nec de Filio sentiendum est. Quod uero ad naturam pertinet Deitatis, hoc inter Patrem et Filium constat. Denique etiam ipse in Euangelio non dixit: quia nemo uidit [Al. uidet] Patrem nisi Filius, neque Filium nisi Pater; sed ait, Nemo nouit Filium nisi Pater: neque Patrem quis nouit nisi Filius . Ex quo manifeste indicatur, quod quicquid inter corporeas [Al. corporis] naturas uidere, uel [Al. et] uideri  dicitur, hoc inter Patrem et Filium [b 1Kb] noscere dicitur et nosci, per uirtutem scientie, non per uisibilitatis fragilitatem. Quia ergo de incorporea natura, et inuisibili, nec uidere proprie dicitur, nec uideri, idcirco neque Pater a Filio, neque Filius a Patre, uideri in Euangelio dicitur, sed nosci. Quod si proponat nobis aliquis, quare dictum est: Beati mundo corde, quoniam ipsi Deum uidebunt ? multo magis ex hoc, ut ego arbitror, assertio nostra firmabitur. Nam quid aliud est corde Deum uidere, nisi 325 secundum quod supra exposuimus, mente eum intelligere atque cognoscere?«

18. Istud [c 1Kb] caput, quod istis, qui ad insidiandum mihi de Oriente transmissi sunt, non solum peruersa intelligentia, uerum etiam uerborum adulterio conati  sunt infamare. Quod ego idcirco, ut alia quoque nonnulla eius quem interpretabar Scriptoris, suspectum habere non potui, neque pretermittendum iudicaui, quia non in eo aliquid de comparatione Patris ac Filii dicebatur, sed de ipsa Deitatis natura querebatur, si ei aptum ullo genere uisibilitatis uocabulum uideretur. Respondi, ut supra diximus, his hereticis, qui idcirco Deum uisibilem esse asserunt, quia et corporeum [d 1Kb] dicunt, pro eo quod uisio proprie corporis est. Unde et illi ualentiniani, quos supra diximus, heretici, corporaliter et uisibiliter generasse Patrem, et generatum Filium, dicunt. Refugiens ergo, ut opinor, Origenes uisionis appellationem tanquam suspectam, ait melius esse in natura Deitatis, id [Al. tac. id] est, inter Patrem et Filium uti  illo sermone, quem ipse Dominus definiuit, dicens:  Nemo nouit Filium nisi Pater, neque Patrem quis nouit nisi Filius : omnem ergo occasionem supradictis heresibus credidit excludendam, si notionem in natura Deitatis potius diceret, quam uisionem, dum uisio occasionem aliquam prebere uideatur hereticis. Notio uero unius nature inter Patrem et Filium seruat [e 1Kb] indissociabilem ueritatem: precipue, quia Euangelii talis auctoritas est. Simul et cautele per hoc plurimum credidit fore, ne Anthropomorphite, quoquo modo audirent uisibilem Deum. Hec ratio, quia non faciebat aliquam differentiam Trinitatis, uisa mihi est non debere penitus abiici, etiam si aliqua uerba in Greco incautius fortasse posita, declinauimus. Sit sane adhuc in iudicio legentium, utrum et hoc aduersum supradictas hereses  326 utile, aut minus utile uideatur. Tamen ponamus, [f 1Kb] quod etiam hi qui norunt de literis, et huiuscemodi sensibus iudicare, quibus cum peritia adest et timor Dei: qui nichil per contentionem, neque per inanem gloriam gerunt, quorum animus ab inuidia et fauore, et odio uacat, dicant non multum ad instructionem, uel ad expugnandas [g 1Kb] supradictas hereses caput istud ualere, numquidnam id non licet preterire, et tanquam minus ualidum ad depellendos aduersarios transcurrere? Pone quia sit otiosum, numquid et criminosum? Quomodo criminis loco ducetur, ubi inuisibilitatis equalitas inter Patrem et Filium et Spiritum Sanctum confirmatur? Non puto hoc ita cuiquam uideri. Et quid dico cuiquam? Sed ne istis quidem ipsis criminatoribus meis, [h 1Kb] aliquid in meis literis uisum  esse quod possit offendere. Denique si hoc putassent, ipsa, sicut transtuleram, mea uerba posuissent.

19. Sed nunc ausculta, quid faciunt, et flagitii eorum require, si ullum precessit exemplum. In eo loco ubi scriptum erat: »Quod si requiris a me, quid etiam de ipso Unigenitio sentiam, si ne [i 1Kb] ipsi quidem uisibilem dicam naturam Dei, qui naturaliter inuisibilis est, non tibi statim, uel impium uideatur esse, uel absurdum, [i 1Kb] rationem quippe dabimus consequenter;« pro eo quod nos scripsimus, Rationem quippe dabimus consequenter, illi scripserunt, »Non tibi statim impium, uel absurdum uideatur esse, [k 1Kb] quia sicut Filius Patrem non uidet, ita nec Spiritus Sanctus uidet Filium.« Hoc si in foro positus, uel negotiis secularibus commisisset  iste , qui de monasterio Romam,  quasi calumniandi peritissimus missus est, norunt omnes, quid consequeretur ex legibus publicis eiusmodi criminis reus. Nunc uero quia secularem uitam [a 1Kb] reliquit, et a tergiuersatione illa actuum publicorum ad monasterium conuersus est, et 327 adhesit magistro  nobili, ab ipso edocetur iterum pro modestia furere, insanire: pro quiete, seditiones mouere: pro pace, mouere bellum: pro concordia mouere dissidia: perfidus esse, pro fide: pro ueritate falsarius. Crede mihi, quod huius sceleris nequitia etiam uerum fuisset exemplar, nisi Iezabel tibi illa [b 1Kb] occurrisset. Illa est enim, que hoc crimen aduersus Nabotheum Iezreliten uinee caussa composuit, et mandauit presbyteris iniquitatis, falsis eum conscriptionibus perurgere, quasi qui benedixisset, id est, blasphemasset Deum, et regem.  Sed quis in [c 1Kb] hoc felicior, illa que mandat, aut hi qui mandato iniquitatis obtemperant? Grauia hec, et ut opinor, in Ecclesia pene huiusmodi facinus inauditum est. Sed additur adhuc aliquid. Requiris quid illud, Ut rei iudices fiant, et insidiatores sententias ferant. Nam errasse scribentem, aut lapsum esse in [Al. tac. in] sermone, nouum non est, et ut opinor uenia dignum est, quia et Scriptura dicit, In multis enim offendimus omnes: qui autem in uerbo non offendit, hic perfectus est [d 1Kb] uir . Erratum putatur in uerbo? Corrigatur, emendetur, si id utilitas postulat, et auferatur. Inseri uero que non sunt scripta literis alienis, et falsa interseri ad hoc solum ut uitam fratris infames, temerare aliena  scripta, ut scriptori inferas notam, ut [e 1Kb] subrepas auribus populorum, ut conturbes corda simplicium, ut nichil aliud ex eo nisi apud homines opinioni maculam conferas: uidete si alterius est opus, nisi illius qui ab initio mendax fuit, et fratres criminando, diabolus, id est, criminator, nomen accepit. Nam cum falsam huiusmodi sententiam apud Mediolanum recitaret , et a me que legebat falsa esse dicerentur, interrogatus a quo accepisset exemplaria, respondit matronam  quandam sibi dedisse, de qua ego, quecunque illa est, nichil dico; sed sui eam et Dei conscientie derelinquo. 328 Mihi tamen in hoc Dei et uestri sufficit testimonium, id est, tuum et sancti uiri ipsius, cui hoc opus gerebam, Macarii, qui schedulas ipsas meas  uel ab initio legistis, uel etiam licet nondum completa, et ad integrum emendata exemplaria retinetis, id est, quia sicut Filius non uidet Patrem, ita nec Spiritus Sanctus Filium uidet, [f 1Kb] id est, quod ego non solum unquam non scripsi, sed e contrario, quia  ille falsauit, indico. Si quis negat, quod non ita uidet Filius Patrem, sicut Pater Filium: et non ita uidet Spiritus Sanctus Patrem et Filium, sicut uidet Pater Filium et Spiritum Sanctum, anathema sit. uidet enim, et uerissime uidet, sed ut Deus Deum, et lux lucem, et non ut caro carnem, sed ut Spiritus Sanctus, non corporeis sensibus, sed uirtutibus Deitatis. Si quis hec negat, sit anathema in eternum. Qui autem uos conturbat, sicut dicit Apostolus, portabit iudicium, quicunque est ille .

20. Memini sane, quod aliquis eorum cum argueretur falsasse hec, respondit mihi, in Greco ita haberi, me autem in Latino immutare [Al. mutare] uoluisse. In quo omitto illud exsequi, quia nec quidem uerum dicunt, sed tamen ponamus, quia [Al. quod] sic est in Greco, et ego in Latino hoc  non scripseram. Promiseram me enim in Prefatiunculis tale aliquid facturum. Quod si feceram, [g 1Kb] ut quod ibi offendebat, in Latino commodius scriberem: quid absque promisso, uel quid absque ratione nostra feceram? Tu certe qui hoc in Latinis meis exemplaribus non inueneras, in tuis chartulis, hoc unde [Al. unum] scriptum legebas? Ego qui interpretatus sum, non scripsi. Tu qui [h 1Kb] me accusas, et meas tales literas non tenes, crimen mihi unde componis? [i 1Kb] Aut inde ego accusari debeo, unde tu falsum dixisti? Rem planissimam dico. Quatuor libri sunt isti, quos interpretatus sum, in quibus de Trinitate sparsim per singulas pene paginas disputatur. Relegantur uniuersa, si usquam talis aliquis de Trinitate  inuentus fuerit in interpretatione nostra sensus, qualem 329 in isto capite calumniantur: tunc demum credatur etiam hoc eo [Al. in eo] sensu, quo isti confingunt, esse prolatum. Si uero per omne librorum corpus nusquam sit illa differentia Trinitatis, nonne uesanum stultumque pariter commentum est dicere, quod uno solo capite heresis confirmata est ab eo, qui eam mille capitibus expugnauerit? Sed et rei ipsius consequentia prudentem quemque satis edocet. Quod si hoc in meis literis inuenisset, et uere scrupulum aliquem ex ipsa lectione cepisset, cum me, sicut ipse nosti, Rome positum haberet presentem, continuo utique perquisisset, et ipsa ad me scripta detulisset: quippe qui usque ad ipsum [Al. illud] tempus etiam uidere me,  et salutare, et in oratione communicare solitus erat, contulisset sine dubio mecum de his, quibus uidebatur offendi: inquisisset quomodo a me fuisset prolatum, quomodo haberetur in Greco.

21. Certe etiam hoc glorie sufficere sibi putasset,  si uisus fuisset in dictis nostris uel scriptis fecisse aliquid per se emendari. Aut si furor animi non tam emendare errorem quam proferre [Al. proferri] in publicum compulisset, sine dubio nunquam elegisset absentem lacerare, quem potuisset [Al. potuit] grauius confutare presentem. Sed istum quia falsi conscientia deterrebat, ad me quidem [Al. tac. quidem] cuius erant scripta, que uolebat criminari, non detulit, sed per domos, per matronas, per monasteria, per singulos quosque fratrum circumfert, quo solo possit [Al. possis] conturbare auditu. Et hoc fecit [Al. facit] sub ipso tempore quo confestim ex Urbe discederet [Al. decederes], ne uel comprehensus facti sui redderet caussas. Etiam inde, ut intelligi datur, secundum preceptum magistri per totam  me Italiam criminari, instigare turbas, conturbare Ecclesias, aures quoque polluere sacerdotum, et in his omnibus modestia nostra tanquam conscientia abuti. Hec discipuli. Ipse uero orientalis magister, qui ad uigilantium scribens dixerat , »Per me Latini cognoscunt omnes Origenis bona, et ignorant mala;« istos ipsos quos ego nunc transtuleram, [a 6Kb] reinterpretatus est, et omnia que a me uel improbabilia pretermissa fuerant, 330 inseruit, quo scilicet nunc contra sententiam suam Romani per ipsum Origenis cognoscant mala, et gnorent bona. Hinc iam non solum Origenem, sed me ipsum in suspicionem heresis conatur adducere. Hinc emittit [Al. etiam] incessabiliter canes suos, qui me per urbes, per uicos, [b 1Kb] per iter quoque transeuntem  calumniarum latratibus insectentur, et fanda aduersum me omnia, atque infanda tentantur [Al. tentant]. Quid, queso te, sceleris admisimus, si fecimus quod fecisti? Si tamen nefarium est uti exemplis tuis, de te ipse, quid iudicas?

22. ueruntamen dic mihi, o magister, iam enim ad te conuertenda responsio est, ad legentem, aut ad interpretantem, si qua illa est scriptoris culpa, recte reuocatur? Absit, inquit: nequaquam. Quid me [c 1Kb] subtiliter circumuenis? Nunquid non et ego legi? nunquid non et ego interpretatus sum? Sed lege ea que interpretatus sum, uide si quid in his dogmaticum inuenies: certe si aliquid horum, que nunc ad damnationem uoco reperies. Postremo ait: »Si uis plenius nosse quomodo apud me etiam suspicio huiuscemodi  dogmatum semper exsecrabilis fuerit, lege Commentarios meos in Epistola [d 1Kb] Pauli ad Ephesios, et ex his que scripsi, quid de eo senserim, legens eum, uel interpretans, nosces.« Et hec est [Al. tac. est] tua tanti magistri grauitas, ut eum quem in aliis laudas, [e 1Kb] condemnes in aliis, et quem in Prefationibus tuis alterum post Apostolos Ecclesiarum magistrum dixisti, nunc hereticum dicas? Quis hereticus, Ecclesiarum magister aliquando dici potuit? Erraui, inquit, in hoc. Sed quandiu Prefatiunculam subiicis? Commentarios lege, sed illos quos designaui. Et cui hoc iustum uidetur, ut is qui tot libros conscripsit, in quibus omnibus pene preconia eius usque ad celum fert: qui tot iam annis et lecti sunt ab omnibus et leguntur: ex quibus  quamplurimi ita edocti iam de hoc [f 1Kb] mundo decesserunt, et perrexerunt ad Dominum, hanc de Origene sententiam tenentes, quam ex librorum istius assertione didicerant, et abierunt sperantes iuxta huius testimonium inuenturos se eum secundum post Apostolos Ecclesiarum magistrum, 331 et [g 1Kb] ut nunc iterum scribit, inuenerunt eum cum impiis hereticis et gentilibus condemnatum. Quomodo se ex contentione commutet et dicat, quia illum quem triginta fere annis continuis legens et scribens, Apostolis exequaui, nunc hereticum pronuntio? Numquid aliquos nouos eius libros modo legit, quos ante non legerat? Sed ex his eisdem dictis, eum et tunc Apostolum, et nunc hereticum dicit, et nullo modo hoc ita fieri potuit. Aut  enim tunc recte dixit, et modo liuore quodam et contentione peruertitur, et audiendus non est. Aut si tunc maledixit, et modo seipsum [h 1Kb] condemnat, quale ergo de se ceterorum exspectabit iudicium, is qui secundum Apostoli sententiam a semetipso damnatur?

22. Et quid, inquit, abscinditur penitentia? Non: erratur, et in uerbo maxime: licet quidem de errore penitere. Sed simul aliquis penitentiam agit, simul accusat, simul iudicat, simulque condemnat? Quasi uero si qua meretrix una se nocte, aut duabus a scortando contineat, debeat continuo leges de pudicitia scribere, et non solum leges condere, uerum et sepulcra [i 1Kb] obruere omnium, que iam defuncte sunt feminarum, quod eas suspicetur sui similem uitam  duxisse? Penitentiam agens quod hereticus fueris benefacis. Quid hoc ad me, qui nunquam hereticus fui? Penitentiam agis pro errore, recte facis; si tamen ipsam penitentiam legitime geras, [Al. add. idest] non accusando, sed deprecando, non condemnando, sed flendo. Nam que penitentie ueritas est, ubi indulgentie decretum ipse sibi penitens dictat? Qui penitet pro his que male locutus est, uulnus suum non iterum male loquendo curat, sed silendo. Sic enim scriptum est: [a 1Kb] Peccasti, quiesce. Sed nunc ipse te reum statuis, et iterum reatu ipse te absoluis, et ex reo ipse te iudicem facis. Hec iam non tua, qui irrides nos, sed nostra qui ita nos irrideri patimur, est miseria.

332 23. ueruntamen ueniamus ad hos duos Commentarios,  quos, ceteris omnibus opusculis suis condemnatis ac renuntiatis, solos excepit, et quam [b 1Kb] caste se in his et continenter egerit, uideamus. Ex his enim solis et fidem suam probari uult, et [Al. tacetur et] quod Origeni in omnibus aduersetur. Proferantur ergo isti qui [Al. et isti] ei soli ex omnibus scriptis suis placent, id est, in Epistolam Pauli ad Ephesios libri tres: et in Ecclesiasten, ut puto, [c 1Kb] unus. Sed nunc interim qui primus occurrit, in Epistolam ad Ephesios Commentarius relegatur. Etiam ibi consocium et concordem et , ut ipse ait, in his que arguit approbo. Et primo omnium de quibus irridet mulierculas, que se dicunt post resurrectionem non habituras fragile corpus, quippe que Angelorum future sint similes, quid ipse sentiat,  uideamus. In tertio Commentariorum libro in Epistola Pauli ad Ephesios, sub eo capitulo ubi scriptum est: Qui uxorem suam diligit, seipsum diligit: nemo enim unquam carnem suam odio habuit , post aliquanta ita ait, »Foueamus igitur et uiri uxores, et [Al. ut] anime nostre corpora, ut et uxores in uiros, et corpora [d 1Kb] redigantur in animas, et nequaquam sit sexuum ulla diuersitas, sed quomodo apud Angelos non est uir et mulier, ita et nos qui similes Angelis futuri sumus, iam nunc incipiamus esse quod nobis in celestibus repromissum est.«

24. [e 1Kb] Hec te in tuis Commentariis scripsisse sciens, quomodo eos ad exemplum fidei tue, et ea  que argius confutanda proponis: quomodo de tuis uerbis mulieres arguis? Deinde que mulier dixit aliquando, quod uxores in uiros conuertantur, et corpora redigantur in animas, quod tu scribis. Si corpora in animas redigentur, ergo secundum te non solum [f 1Kb] carnis resurrectio non erit, sed nec corporum, quod confiteri istos quos tu fecisti hereticos, dicis. Ubi iam ultra corpus querimus, si in animam redigitur? Erit enim iam totum anima, et nusquam corpus. Et iterum 333 si uxores in uiros commutabuntur, pro eo quod subiunxisti, ut nequaquam sit sexuum ulla diuersitas, quasi ut hoc ostenderes, quia sexus quidem femineus interibit ex eo quod redigetur in uirum, solus autem manebit uirilis: nescio quidem si hec tibi de se dicere feminarum  sexus [Al. sexus ipse] permittat. Tamen et si ab illis concedatur, qua consequentia poteris ostendere ibi uirilem sexum esse necessarium, ubi femineus necessarius non probatur, quia naturali quodam uinculo in tantum sexus alter eget alterius, ut si alter non sit, alterius opus non sit. Etenim si luteam formam ex resurrectione, homo [g 1Kb] tantum recepturus putatur, quam in paradiso habuit, ubi est quod scriptum est, quia Masculum et feminam fecit eos, et benedixit eis ? Si uero ut tu et muliercule quas incusas, dicitis, neque uir neque mulier est, quomodo ergo aut corpora redigentur in animas, aut mulieres conuertentur in uiros, cum uel paradisus utrumque sexum [h 1Kb] non patiatur, uel similitudo Angelorum, ut tu quoque fateris, nullum  omnino recipiat? Et miror quomodo ab aliis exigas [Al. exigis] de sexuum diuersitate sententiam, de qua tu uolens disserere, tantis te inuoluis nodis, ut euoluere te nullatenus possis. Quanto rectius faceres, si nos quos culpas, imitareris in talibus, et hec [Al. hoc] soli Deo, ut se ueritas habet, nosse permitteres: et te [i 1Kb] potius ignorare fatereris, quam ea scriberes que paulo post tu ipse damnares? uelim mihi, conscientia sua teste, nunc diceret, non dico si in aliquo Opusculo meo, sed in Epistola saltem mea, quam alicui familiari meo negligentius scripsissem, inuenisset scriptum, quia corpora in animas redigantur [Al. redigentur], et uxores in uiros, si non hec [Al. tac. hec] etiam ereis literis scribi per portas ciuitatum  precepisset, si non in foro, in curia, pro rostris etiam recitari. Quantos ex hoc accusationum titulos, que uolumina conscripsisset, quam me totis armis ac telis fecundissimi sui pectoris perurgeret, dicens, quia si mihi non creditis dicenti, quia fallit cum corpus dicit resurgere, et carnem negat, uel cum fatetur quidem carnem, membra autem negat et sexum: ecce uidete, quomodo ipse scripsit in Epistola sua, quia 334 corpora uertantur in animas, et uxores in uiros. Sed nos te quidem hec scribentem, non solum non arguimus hereticum: sed satis facimus tanquam magistro. Mulieres tamen ille, quas tam indignis et inhonestis contumeliis lacerasti exhibebunt ante tribunal Christi et hec que his Commentariis doces, et illa que oblitus tui, rursum cum  contumeliis scribis: et ibi utraque recitabuntur, ubi cessabit iam fauor hominum, et redemti laudibus [a 1Kb] plausus silebunt: et tecum pro his uel dictis, uel gestis tuis iudicabuntur apud iustum iudicem Christum.

25. uerum pergamus discutere [Al. discurrere] quid etiam de questionibus scribat, hoc enim ad fidem pertinet, in quibus de carnis resurrectione sic uariat cetera, ut [Al. ad] questiones. Item ex Commentariorum libro primo de Epistola Pauli ad Ephesios de eo capitulo, ubi dicit Apostolus: Sicut elegit nos in ipso ante mundi constitutionem, ut essemus sancti et immaculati coram ipso , ita ait: »Pro constitutione mundi in Greco scriptum habet [b 17Kb] . Non idipsum autem , quod constitutio sonat.  Unde et nos propter paupertatem lingue et rerum nouitatem, et sicut quidam ait, quod Grecorum et sermo latior et lingua felicior sit, conabimur non tam uerbum ex uerbo transferre, quod impossibile est, quam uim uerbi quodam explicare circuitu. [c 1Kb] proprie dicitur, cum quid deorsum iacitur, et in [Al. ad] inferiorem locum mittitur a sublimi, uel cum aliqua res sumit exordium. Unde et hi qui edium futurarum prima iaciunt fundamenta, , id est, deorsum initia fundamentorum iecisse dicuntur. uolens itaque Paulus ostendere, quia Deus uniuersa sit machinatus ex nichilo, non creaturam, non conditionem, non facturam, sed [d 1Kb] id est, initium fundamenti ad eum retulit, ut non iuxta Manicheum, et ceteras hereses, que factorem et  materiam ponunt, aliud quid [Al. aliquid] unde creature facte sint [Al. sunt], antecesserit creaturas, sed omnia ex nichilo exstiterint [Al. substiterint]. Quod autem electos nos ut essemus sancti et immaculati coram ipso, hoc est, Deo, ante fabricam mundi  testatus est, ad prescientiam 335 Dei pertinet, cui omnia futura iam facta sunt, et antequam fiant uniuersa sunt nota: [e 1Kb] sicut et Paulus ipse predestinatur in utero matris sue, et Ieremias in uulua sanctificatur, eligitur, roboratur, et in typo Christi Propheta gentibus mittitur.«

26. Hucusque unam edidit expositionem, sed sub cuius persona huiuscemodi intelligentia accipienda sit, non expressit. Hoc tantum egit, quod ex consequentibus reprobat priora; ait enim in consequentibus: » [f 1Kb] Alius uero est, qui Deum iustum conatur ostendere. Unde manifeste ostendit, quod per illam priorem expositionem non ostendatur iustitia Dei: quod utique impium est: sed per istum quem dicit alium, cuius assertionem sine dubio uolens  apud omnes indubitatam et catholicam demonstrare, dedit tale testimonium, quod hac sua assertione, iustum esse Deum conetur ostendere. Sed uideamus quid dicat iste alius, qui Deum iustum esse predicat. »Alius uero, inquit, qui Deum esse iustum conatur ostendere, quod non ex preiudicio scientie sue, sed ex merito electorum unumquemque eligat, dicit ante uisibiles creaturas, celum, terram, maria, et omnia que intra ea sunt, fuisse alias inuisibiles creaturas, in quibus et animas, que ob quasdam caussas soli Deo notas, deiecte sint [g 1Kb] deorsum, in uallem istam lacrymarum, in [Al. et in] locum istum afflictionis et peregrinationis nostre, in quo sanctus constitutus orabat, ut ad sedem pristinam reuerteretur, dicens, Heu mihi, quia incolatus meus  prolongatus est, habitaui cum habitantibus Cedar: multum [h 1Kb] peregrinata est anima mea . Et in alio loco: Miser ego homo, quis me liberabit de corpore mortis huius ? Et alibi, Melius est reuerti, et esse cum Christo . Et alibi, Antequam humiliarer, ego peccaui [Al. deliqui] , et cetera his similia.« Itaque priusquam anime, inquiunt, precipitarentur in mundum. Magister dicis, inquiunt, et non dicis, qui sunt isti qui [i 1Kb] hec inquiunt, quod anime prius essent, quam precipitarentur in mundum. Nonne ergo recte dixi, inquit, quia talpa es, et non uides? Dixi iam superius, quia illi hec [Al. hoc] dicunt, qui Deum iustum esse asserunt, quem utique si cor haberes, me ipsum esse intelligeres. 336 Neque [Al. Non] enim ita impius sum,  ut alium me et diuersum esse statuam ab his qui Deum iustum defendunt, quod utique omnes [i 1Kb] faciunt, qui sanum sapiunt. »Dic ergo, dic, magister, quid isti qui tu es, inquiunt? Itaque prius quam anime, inquiunt, precipitarentur in mundum, et mundus ex animabus fieret, cum habitatricibus suis in  infimum ipse deiectus, elegit Paulum Deus, et ei similes coram se, qui erant sancti et immaculati. Nemo autem eligitur nisi de pluribus, et ubi sunt aliqui uiliores, ibi electio perpetratur. Quomodo autem in Babylonia [a 1Kb] captiuitate, quando a Nabuchodonosor in Chaldeam ductus est populus, missi sunt Prophete, Ezechiel, Daniel, tres Pueri, Aggeus et Zacarias, non quod ipsi meruerint captiuitatem, sed ut essent in solatio captiuorum: ita et in illa deiectione mundi, eos qui antequam mundus fieret, electi erant a Deo, missos esse in eruditionem et magisterium animarum peccatricium, ut predicatione eorum reuerterentur ad eum locum unde corruerant: et hoc esse quod a Moyse in octogesimo nono dicatur Psalmo: Domine, refugium factus es nobis in generatione et  progenie, antequam montes firmarentur, et fieret terra, et orbis terrarum . Quod scilicet antequam mundus fieret, et uniuersa generatio principium sumeret, Sanctis suis Deus refugium fuerit.«

27. Hec sunt que in illis, quos solos [b 1Kb] ex omnibus opusculis tuis eligis, et ad condemnandos ceteros relegi iubes, Commentariis scribis. Mundum, ais, fuisse inuisibilem antequam hic uisibilis fieret: in quo mundo cum reliquis habitatoribus, Angelis [Al. Angeli] scilicet, et anime erant. Istas animas, ais, ob quasdam caussas soli Deo cognitas, in hoc uisibili mundo nasci in corporibus, et que ante habitauerant celum apud prius seculum, nunc hic habitant, terram scilicet non extra caussas aliquas, quas ipse inibi uiuendo commiserint. Et ais, quod  Sancti quique, ut est Paulus et ceteri similes ei per generationes singulas ad eruditionem earum a Deo destinati [Al. predestinati] sunt, ut eas predicatione sua ad illam habitationem suam [Al. tac. suam], unde collapse fuerant, reuocarent, et hoc copiosissimis Scripturarum 337 testimoniis firmas. Et que sunt alia queso dicta pro quibus Origenem in ius uocas? que alia sunt in quibus eum damnari iubes? Aliumne [c 1Kb] damnas in tuis? Et si, ut tu suades, huiusmodi dicta damnanda sunt, feres tu prius sententiam, et pro dictis talibus prior te ipse condemnabis. Neque enim iam tibi ultra ullum remansit effugium. Nulle hic strophe, pro quibus ceteros arguis, habebunt locum. In ipsa etenim penitentia tua post conuersionem iam emendatus et correptus, istis libris  auctoritatem dedisti: uidelicet, ut ex his tua sententia de his que damnanda [Al. condemnanda] dicis, dogmatibus probaretur. Et ideo que hic scripta sunt, tanquam si modo hec pronunties et definias, audienda sunt. Et hic talia definis qualia dicis esse  damnanda. Sed non sum, inquit, ego qui definio, alium dico esse qui hec ita dicat: id est, ipsum istum quem modo dico debere damnari. Repetamus ergo si placet illum ipsum uersiculum, ubi immutas exponentis personam, ut uideamus, quis est ille, quem talia dicis astruere. Ais ergo, Alius uero qui Deum iustum conatur ostendere dicit hec [Al. tac. hec] que iam supra diximus. Si iste quem dicis Alium, Deum iustum assertione hac sua, ut ais, ostendit, et a te alius et diuersus est, de te ipso quid sentis? Tu negas iustum esse Deum? Magister, dum tu [Al. tac. tu] multum uides, et satis arguis captos oculis talpas: puto te incurrisse , et ex utraque parte concludi. Aut enim iustum Deum negabis, ut alius sis et contrarius illi qui hec dicit:  aut si, ut omnis confitetur Ecclesia, etiam tu Deum iustum esse confitearis, tu es qui hec dicis, et tu es qui primus excipis sententiam, quam in alium fers, et tu [Al. tac. tu] qui tuometipsius mucrone confoderis. Sufficere opinor hec apud iustissimos iudices et futurum Dei iudicium prestolantes, non quia condemnare debeant eum, qui festucam uidet in oculis fratris sui, et in suo trabem non uidet; sed emendare et ad ueram penitentiam reuocare.

28. uerum ne forte latuerit eum locus iste unus ex [Al. in] his libris quos ad liquidum se recensuisse putauerat, et quorum 338 exemplum, ceteris omnibus condemnatis, ad confessionem [d 1Kb] fidei proposuerat, requiramus quomodo etiam in ceteris sentiat. Item in eodem libro, de eo capitulo ubi scriptum est:  Secundum placitum uoluntatis sue in laudem glorie sue , post pauca ita ait: »Inuadunt itaque in hoc loco occasionem, qui ante constitutionem [Al. conditionem] mundi animas putant cum Angelis et ceteris uirtutum celestium nominibus in celesti Ierusalem fuisse uersatas, quod nec secundum beneplacitum Dei, nec in laudem glorie eius et gratie possit intelligi, alios nudos, [e 1Kb] barbaros, seruos, debiles: alios diuites, Romanos, liberos, sanos: ignobiles, uel nobiles in diuersis oris, et diuersa parte generari, nisi causse precesserint, quibus ex meritis hec animarum unaqueque sortita est. Et illud quod ad Romanos scriptum est, quidam putant nosse, nec norunt: An non habet potestatem figulus luti, de eadem massa facere aliud uas in honorem aliud in  contumeliam , ad eundem sensum referunt, ut quomodo mala uita seu bona, laboriosa uel facilis frustra in hoc mundo agitur, nisi credamus Dei [f 1Kb] futurum esse iudicium: ita et diuersitas in hoc mundo nascentium iustitiam Dei arguat, nisi animarum  merita precesserint. Si enim, inquiunt, hec non ita accipimus, [a 1Kb] nec beneplacitum uoluntatis Dei erit, nec in laudem glorie et gratie eius alios elegisse ante constitutionem mundi, ut essent sancti et immaculati, et haberent adoptionem per Iesum Christum, alios ultime conditioni et penis perpetuis destinasse: amare Iacob antequam oriatur ex utero, odisse Esau priusquam digna odiis perpetraret, nisi causse precesserint que iustitiam Dei probent.«

29. Quid expressius hac assertione? quid euidentius uel ab Origene, uel a quoquam eorum quos te arguere dicis, de his dogmatibus uel cogitari, uel dici potuit, quod scilicet diuersitas [b 1Kb] et inequalitas, que est in hoc mundo nascentium, ad Dei  iustitiam referatur? Caussam salutis uel damnationis dicis dedisse ipsam sibi unamquamque animam, ex [Al. ut] his scilicet motibus animorum quos prius in celesti Ierusalem, que est mater omnium, 339 uiuendo gesserunt. Et hoc, inquit [Al. inquis], non ex mea persona dictum est, sed alium dicere descripsi. Denique dixi, quia Inuadunt quidam occasionem. Nec ego nego, quod de alio dicere uidearis. Sed iste [c 1Kb] alius, quem hec dicere ais, utrum tibi concors et consonans, an uero contrarius sit et inimicus, non denegasti. Cum enim alium istum contrarium tibi aliquem nominas, soles ponere quedam dicta eius, sed statim ea destruere et impugnare: ut Marcionis, et ualentini, et Arii, et ceterorum. Cum uero alium quidem nominas, et dicta eius  [d 1Kb] cum ualidissimis assertionibus scribis, testimoniis quoque Scripturarum copiosissimis munis, nonne etiam nos tardissimi, et quos tu talpas dicis, uidemus istum [Al. istius], cuius dicta ponis et non destruis, non alium quam te esse, et fieri hec rhetorica figura, cum sub aliena persona suam sententiam proferunt. Fiunt ista ab Oratoribus, cum aut offendere aliquos metuunt, aut inuidiam declinare cupiunt. Nam si te ex hoc defensum putas, quod [e 1Kb] in his dictis alium nomines, multo erit excusabilior ille quem insimulas. Nam ille non solum hoc in consuetudine habet, ut dicat alios ita dicere, et quibusdam ita uideri; sed multo cautius dicit ille, de talibus se hoc non definire, sed opinari magis. Quod si alii melius uisum  fuerit, dicit [Al. tac. dicit], ut his omissis illa teneantur. uide quanta ille cautione usus [f 1Kb] est: et tamen a te ad damnationem uocatur. Tu quia tantummodo alium nominas, effugisse te putas. Ex his enim eum damnas, in quibus eum sequeris et imitaris.

30. Sed progrediamur legendo Commentarios, ne immorando per singula, excludamur ab agnitione plurimorum. » [g 12Kb] Item ex eodem libro, de eodem capitulo ubi scriptum est: Ut simus in laudem glorie eius, qui ante sperauimus in Christo  Si sperauimus tantum dixisset in Christo, et non premisisset, 340 ante sperauimus, quod Grece dicitur , esset manifestior sensus, eos qui sperauerunt in Christo forte [h 1Kb] uocatos, et esse predestinatos secundum propositum eius, qui uniuersa operatur  iuxta consilium uoluntatis sue. Nunc uero propositionis adiectio, ad illam nos intelligentiam trahit, de qua superius [i 1Kb] disputauimus exponentes hoc quod scriptum est: Qui benedixit nos in omni benedictione spiritali in celestibus in Christo: sicut elegit nos in ipso ante mundi constitutionem, ut essemus sancti et immaculati coram ipso: quod scilicet, sicut iam nos benedixerat in omni benedictione spiritali in celestibus, et elegerat [i 1Kb] ante constitutionem mundi: ita etiam nunc sperasse ante dicamur in Christo, ex eo tempore quo electi et predestinati et benedicti sumus in celestibus.«

31. Hucusque interim, que enim sequuntur maiora sunt. Nunc ergo gratias ago Deo, quod me pondere grauissime suspicionis releuauit. Fortasse enim  uidebar aliquibus de alio isto contentiosius uel calumniosius agere, cum secundum rhetoricam figuram, istum quem dicit Al. dicunt] alium, ipsum perhiberem esse. Sed ne qua ulli auditorum nunc prorsus dubitatio remaneret, quis esset iste [Al. ille] alius, de quo superius dixerat, declarauit. Tanquam uere bonus magister, et qui nullas uelit ex dictis suis ambiguitates discipulis remanere, dignatus est in hoc loco illum, quem supra alium dixerat, euidentius quis esset ostendere. Ait ergo: »Nunc uero prepositionis adiectio, ad illam nos intelligentiam trahit, de qua superius disputauimus.« uides quia nos sumus, inquit, et non alius nescio quis quem putabatis, qui superius disputauimus, exponentes  illud quod scriptum est: Qui benedixit nos in omni benedictione spiritali in celestibus in Christo. Et quod ibi ex persona alterius dictum a minus intelligentibus putabatur, ne quis error his, quos iusserat ex istis libris 337 [* 1Kb] quid de Origene sentiret, sententiam suam noscere, remaneret, ad suam personam nunc reuocans, nec alium aliquem nominans, dicit ea que superius legimus: quod scilicet sicut iam nos benedixerat in omni benedictione spiritali in celestibus in Christo, et elegerat ante constitutionem mundi: ita etiam sperasse dicamur in Christo ex eo tempore, quo electi et predestinati et benedicti sumus in celestibus. Absoluit ergo me  ipse suo testimonio omni suspicione calumnie, quod alius [a 1Kb] iste non sit alius quam ille ipse.

 30. Sed [b 1Kb] maiora adhuc ex consequentibus, sicut promisimus, ostendemus. Post hoc enim quod dixerat, nos ante sperasse in Christo, et ex eo iam tempore, id est, ante constitutionem mundi, et antequam in corporibus nasceremur, in celis esse benedictos et electos, iterum illum suum alium introducit, et dicit, »Alius uero hoc dogma non sustinens, quod ante fuerimus et sperauerimus in Christo, quam in isto corpore degeremus, illo intelligentiam transfert [Al. transferet].« Hoc in loco omnem suum fetorem quisquis ille est, iste eius alius exhalauit. Dicat enim nobis hic, quem uult alium esse, qui hoc dogma non sufferat, quod antequam in hoc corpore degeremus, et fuerimus, et sperauerimus in Christo, hoc est enim pro quo damnari iubet Origenem. Quem  uult hic alium intellexisse? an aliquem [Al. alium] contrarium sibi? Quid dicis, magister? bicorni illo urgeris, de quo exponere discipulis soles. Si enim hic alium istum qui ante fuisse animas quam in corpore degerent, non recipit, te esse dixeris, proditum est, quod in superioribus celabatur. Inueniris enim tua confessione alius ille tu esse, qui definis omnia [c 1Kb] dogmata, que damnari iubes. Si uero non es tu in superioribus alius, ne tibi ea que improbas adscribantur, nec hic tu eris alius, qui non sustineas ante fuisse animas quam in corpore degeremus. Elige utramlibet excusationis 338 partem. Istum alium, quem frequenter inducis, te uis intelligamus, an alterum aliquem? catholicum eum uis uideri, an hereticum?  damnandum, an [Al. aut et uel] absoluendum? Si catholicus est iste alius tuus, qui in superioribus dicebat, ante hunc mundum uisibilem fuisse animas cum Angelis, et ceteris uirtutibus in superiori Ierusalem in celestibus constitutas, et ibi uiuendo contraxisse caussas sibi [Al. ibi] diuersitatis, uel nascendi in hoc mundo, uel alias [Al. aliquas] quaslibet conditiones tolerandi, erunt ergo ista catholica dogmata, et interim impium damnare quod catholicum est. Si uero alium istum hereticum dixeris, hereticum designabis eum, qui fuisse animas non recipit [Al. recepit], et sperasse in Christo antequam in corpore nascerentur. Qua hinc exitur, magister? Quo erumpitur? quo rursum euaditur? Quocunque te [d 1Kb] conuerteris, herebis. Non dico nullus  subtrahendi te aditus datur, sed ne respirandi quidem paululum fit copia. Sic tibi Alexandri tui Aristotelici Commentarii profuere? sic Porphyrii ? sic te tot et tantorum Philosophorum Grece et Latine, insuper et Iudaice eruditionis excoluit disciplina, ut in istas angustias tam inextricabiles deuenires, et tam miserabiliter coarctareris, ut nec ad Alpes posses [Al. possis] esse defensus?

31. Sed parcamus [e 1Kb] iam: deferendum est literis, et ut ipse ait, operi magno somnus non est adscribendus, quanquam ipse parcat nemini, et non tam ratione dictorum quam flagello lingue, quos libitum fuerit uerberet. Et si quis ei [f 1Kb] minus adulabitur, continuo hereticus et scriptis et missis per diuersa centum codicibus designetur. Tamen nos non ipsum,  sed Patriarcham imitemur Dauid, qui comprehensum in spelunca inimicum suum Saul, cum posset iugulare, noluit; sed ei pepercit, quod et iste sibi a nobis aliquoties [g 1Kb] factum, non solum uerbo sed et re atque opere, etiam si fateri non uult, corde tamen 339 et conscientia retinet. Demus ergo ueniam ei, qui dare ueniam nescit, qui sine ullo humanitatis respectu de dictis alterius iudicat, et interim educamus eum de hac [h 1Kb] spelunca, usquequo in illam incidat, de qua etiam si omnes conemur et cupiamus, exire non possit. Dicat ergo, [i 1Kb] qui potest fieri, ut in superioribus illis, ubi istud dogma confirmabatur ab eo qui iustum Deum conabatur ostendere: ubi alium quem dixit, uere ne alterius persona fuerit talis  quatem nunc condemnari [Al. damnari] uult: hic uero ubi contrarius est, et non recipit, que in superioribus dicta sunt, alium seipsum dixerit. Potest enim fieri, ut conscius sibi sit, ita sensisse se cum scriberet, licet stilo id non potuerit explicare [Al. explanare]. Sit ergo uenia, et ponamus in hoc loco istum alium, hunc esse ipsum, qui non recipit dogma, quod dicit, animas fuisse antequam in corpore degeremus, et sperasse in Christo. Repetamus ipsum capitulum, et quo rursus tendat, diligentius prosequamur. Ait itaque: »Alius uero hoc dogma non sustinens, quod ante fuerimus, et [a 1Kb] sperauerimus in Christo, quam in isto corpore degeremus, illo intelligentiam transfert [Al. transferet], ut dicat, in aduentu Domini Saluatoris, quando in nomine eius omne genu flectetur,  celestium et terrestrium et infernorum et omnis lingua confitebitur [Al. confiteatur], quia Dominus iehsu Christus in gloria est Dei Patris , cum ei fuerint uniuersa subiecta, alios uoluntate, alios necessitate [b 22Kb] subiiciendos, et eos qui ante presentiam maiestatis eius sperauerint in eum, futuros esse in laudem glorie eius, et uocari : eos uero qui reperti fuerint necessitate credentes, eo tempore quo nec diabolus, [c 1Kb] nec angeli eius poterunt negare regnantem, esse sperantes, sed non in laudem glorie eius. Quod quidem et nunc ex parte uidemus expleri, quia alia sit merces eius, qui uoluntate sequatur 340 Deum, alia qui necessitate. ueruntamen siue per occasionem, siue per ueritatem, tantum Christus annuncietur: dummodo sciat, et  sperans, et ante sperans, quod pro diuersitate spei diuersa sint premia recepturi.«

32. Omnis in hoc loco adimitur cauillationis occasio. In superioribus dixisti, quod hi qui ante sperauerunt in Christo, illi sunt qui antequam in hoc uisibili mundo in corporibus nascerentur, spem in Christo [d 1Kb] habuerunt in celestibus positi. Sed ne istud dogma tuum esse uideretur, aliam introduxisti expositionem, qua dicis eo tempore, quo omne genu flectetur Domino Iesu, uniuersa creatura celestium, terrestrium et infernorum duobus ei modis erit subiecta, quidam uoluntate, quidam necessitate. Et uoluntate ais subiectos Sanctos omnes, qui per uerba predicationis modo [Al. iam] ei credunt, et istos uocari , id est, qui ante sperauerunt in Christo.  Necessitate autem subiectos, qui nunc quidem per predicationem uerbi non crediderunt: tunc autem iam negare non poterunt, sicut diabolus et angeli eius, et [e 1Kb] qui cum ipsis necessitate crediderunt, quique omnes cum quibus, et diabolus et angeli  eius, quia postea credent, non uocabuntur ante sperantes, pro eo scilicet quod illi ante crediderunt in Christo, et sperauerunt in eum [Al. eius] uoluntate; isti uero postmodum, et necessitate. Et ideo ais eos diuersa premia recepturos. Premia tamen ponis in his omnibus, qui modo non eredunt, [f 1Kb] id est, diabolo et angelis eius, licet inferiora, et eum de cuius sola penarum aliquando uenia opinionem, non sententiam alterius arguis, tu in regno Christi ad premia secunda perducis. Et hoc uis intelligi, quia sicut nichil interest utrum ueritate, an necessitate Christus annuncietur: ita nichil refert necessitate, an uoluntate credatur.

33. Hec sunt, que nobis discere de 339 Commentariis tuis iubes. Istas nos regulas [g 9Kb] confusionis  fidei doces, ut hoc damnetur in aliis, quod domi discitur. Nam utique si tu es nunc alius, qui primum dogma illud non sustines, quod animas in celestibus fuisse dicit, antequam in corporibus nascerentur: tu es sine dubio, qui diabolum et angelos eius atque omnes incredulos, non solum uenia donas, uerum etiam secundis munerandos esse premiis polliceris. Si uero hoc secundum dogma refugis, tu eris primi illius dogmatis pater. Et miror quomodo isti prudentes et eruditi uiri, qui hec eius legunt scripta, de quibus [h 1Kb] nunc illa ab illo scribuntur, rideant de me, quod me talpam nominet, et non sentiant se magis ipsos ab eo talpas iudicari, quos putat hec in suis libris non uidere defossa. Si enim putaret eos legentes intelligere posse, nunquam ad condemnanda  ea, que ipse magister docet, istorum librorum habere iussisset exemplum, in quibus ea ipsa plenius et manifestius continentur, que condemnare nos suadet. Ostendimus interim istum [Al. tac. istum] ipsum asserere in istis electis Commentariis suis ea que damnari in alterius libris iubet [Al. uidet], id est, quod anime fuerint in celestibus antequam in hoc mundo in corporibus nascerentur [Al. immitterentur], et quod omnes, uel peccatores, uel increduli cum diabolo et angelis eius, eo tempore quo omne genu flectetur Iesu, celestium et terrestrium et infernorum, non solum ueniam accipient, uerum etiam [Al. tac. etiam] ad secunda premia uocabuntur.

34. Sed quoniam hec rei nouitas, non dubito  quod fidem difficile mereatur, ut quis credatur ea damnare que adstruit; scio quid desideratis, ut si possumus [Al. possimus] talia ex eisdem libris proferamus exempla, et tam euidentia, ut nullus omnino de his cuiquam dubitandi resideat locus, id est,  ubi ne ille quidem alius suus nominetur: et ita faciam. 340 Item ex eodem libro, quod in seculi fine Christus, et omnes Sancti sui supra demones habebunt sedem, [a 1Kb] ut et ipsi demones secundum uoluntatem sedentis supra se Christi, et Sanctorum eius agant: Ex eo capitulo ubi dicit Apostolus, Ut ostenderet seculis superuenientibus abundantes diuitias gratie sue, in bonitate super nos in Christo Iesu , post pauca: »Quod nos, inquit, qui quondam lege tenebamur inferni, et propter uitia atque peccata ut operibus carnis, ita eramus et suppliciis [Al. supplicio] destinati, nunc in Christo regnemus, sedeamusque cum eo. Sedeamus autem non in humili quocunque loco, sed super omnem Principatum, Potestatem [b 1Kb] et Dominationem, et omne nomen quod  nominatur, non solum in hoc seculo, sed etiam in futuro. Si enim Christus resuscitatus est a mortuis, et sedet ad dexteram Dei in celestibus super omnem Principatum, et Potestatem, et Dominationem, et super omne nomen quod nominatum est, non solum in hoc seculo, sed et in futuro, et nos [c 1Kb] sedebimus regnabimusque cum Christo, necesse est, ut super his, super que sedet ille, sedeamus. Sed qui diligens Lector est, statim dicet et requiret: Quid ergo, maior homo [Al. est homo] angelis et cunctis in celo potestatibus? Quod quia periculosum est respondere, Principatus, Potestates, ac uirtutes, et Dominationes, et omne nomen quod nominatur non solum in hoc seculo, sed etiam in futuro  non ad bonam partem,  sed ad contrariam referre [Al. refert], ut dicat eas esse angelos refugas, et principem mundi huius, et Luciferum qui mane oriebatur, super [d 1Kb] quibus sancti in fine seculi sessuri sunt cum Christo, illis quoque tribuente beneficium, qui nunc inferni, et male libertate sua abutentes uagentur [Al. uagantur] passim et per precipitia corruant [Al. corruunt] peccatorum. 341 Cum autem tales habuerint sessores, iuxta sedentium uoluntatem [Al. uoluntates] incipient gubernari.« Numquid et hic ambiguitas aliqua derelicta est, ut locus hic egeat assertore [Al. assessore]? Ubi euidentissime, nulla illius [e 1Kb] alii sibi interiecta persona, dicit, angelos refugas, et principem mundi huius, et Luciferum qui mane oriebatur, in fine, Christo supersedente et regnante cum sanctis  suis, consortes ac socios, non solum regni eius, sed  et uoluntatis futuros. Secundum uoluntatem namque Christi, et omnium Sanctorum eius [Al. tac. eius], agere, hoc est, ad summam beatitudinem peruenisse. Neque enim est alia perfectio Orationis, qua supplicare nos docuit Patri, nisi ut fiat uoluntas eius, sicut in celo et in terra.

35. Sed queso patienter audite, non quidem omnia, que de ipsis dogmatibus in libris eius continentur reuoluentem , sed tanta quanta satisfacere legentibus possint: quod non iste casu in hec incidat, que nunc discipulis imitanda proponit, sed latissima et frequenti [f 1Kb] assertione confirmat. Sed uideamus que sunt, que nos ex his probatissimis edocet Commentariis. Item  ex eodem libro, quod non solum in presenti seculo, uerum etiam in futuro ascensus sit hominum et descensus, de eo capitulo, in quo ait: »Super omnem Principatum, [g 1Kb] Potestatem, ac uirtutem, et Dominationem, et omne nomen quod nominatur, non solum in hoc seculo, uerum etiam in futuro , post aliquanta: Si autem sunt, inquit, Potestates, uirtutes, et Principatus, et Dominationes, necesse est, ut et subiectos habeant, et timentes se, et seruientes sibi, et eos qui a [Al. tacetur a] sua fortitudine roborentur. Que distributiones officiorum, non solum in presentiarum [Al. presenti], sed etiam in futuro seculo erunt: ut per singulos profectus et honores, ascensiones etiam et descensiones, uel crescat alius [Al. aliquis], 342 uel decrescat, et sub alia atque  alia Potestate, uirtute, Principatu, atque Dominatione fiat.«

36. Cur, magister, ut tuis tecum uerbis agam, post quadringentos fere annos quietas et simplices hec Latinorum mentes doces? Cur nouas uoces, quas ab Apostolis nemo suscepit, insuetis auribus ingeris? Queso te, ut parcas Romanis auribus, parcas fidei, que Apostoli uoce laudata est. Cur in medium profers quod Petrus et Paulus edere noluerunt? Usquequo tu hec scriberes, non usquequo ego interpretarer [Al. interpretabor], ut doces; sed usquequo tu hec ante quindecim fere annos scriberes, sine his mundus Christianus non fuit? Quid enim tu modo doces, quod in futuro seculo adhuc ascensiones et descensiones fiant, [h 1Kb] et proficiant aliqui, et aliqui  decrescant? Ergo illud quod dicis, in hoc seculo  uito, uel acquiritur, uel amittitur, non est uerum: an occultam habet aliquam interpretationem? Non enim penitentiam agis pro his, que in istis Commentariis continentur. Item quod Ecclesia unum corpus non solum ex hominibus, sed et ex Angelis, et omnibus uirtutibus celestibus intelligendum sit, ex eodem libro, de eo capitulo, in quo scriptum est: Et ipsum dedit caput super omnem Ecclesiam , post pauca: Non solum, inquit, hominum, sed etiam Angelorum cunctarumque uirtutum, et rationabilium creaturarum, [a 1Kb] Ecclesia intelligi potest. Item quod anime, quia in illa priori uita nouerant Deum, modo eum non quasi ignotum cognoscant, sed quasi post obliuionem denuo agnoscant, ex eodem libro ita dicit: »Quod uero ait, in agnitione eius , id est, , quidam sic intelligunt, ut inter , hoc est inter notionem et agnitionem, illud intersit, quod notio eorum [Al. illud] sit, que ante non sciuimus, et ea postea scire cepimus; agnitio uero [b 1Kb] eorum que postea recordamur. Et priorem quamdam uitam in celestibus 343 [c 1Kb] suspicantur, postquam in corpora ista deiecti, et obliti Dei Patris, nunc eum per reuelationem cognouimus, secundum illud quod scriptum est: Reminiscentur et conuertentur ad Dominum omnes [Al. uniuersi] fines terre , et multa his similia.«

38. Quod autem ait [d 1Kb] : Quia quidam hec dicunt, puto me satis euidenter in superioribus edocuisse, quod si quando ponit, Quia quidam hec dicunt, uel, Alius dicit, nec tamen ista que dicuntur destruit:  iste ipse sit quidam, uel alius, maxime cum iam concordes his sententias, absque ulla huiusmodi interiectione persone, ab eo dictas frequenter ostenderim. Sed quid adhuc est, quod ei displicet in alio? Et astra, inquit [Al. quidem], uel cetera que in celo sunt, rationabilia dicit et delicti capacia. uideamus ergo quid ipse de talibus sentiat, [e 14Kb] In eodem libro ex eodem capitulo, ubi scriptum est: Oportet enim eum regnare, donec ponat inimicos suos sub pedibus suis , post aliquanta: »Potest, inquit, ita responderi, quod absque peccato nullus sit. Et sidera ipsa non sint munda coram Deo , omnisque creatura paueat Creatoris [Al. Saluatoris] aduentum. Unde crux Saluatoris non solum ea  que in terris sunt, sed etiam que in celis erant, purgasse perhibetur.« Item quod propter corpus humilitatis [Al. humanitatis] et corpus mortis, homines filii ire appellentur, ex eodem libro de eo capitulo, ubi scriptum est: Eramus natura filii ire sicut et ceteri ; post aliquanta: »Nos uero, inquit, dicamus esse primum omnes homines natura filios ire propter corpus humilitatis et corpus mortis: et quod ab adolescentia mens hominum apposita sit ad malitiam .« Item quod prima sit anime factura, et deinceps corporis plasmatio, ex eodem libro sub eodem capitulo, post multa: »Et diligenter, inquit, obserua, quia non dixit [Al. dixerit] ipsius figuratio sumus atque plasmatio, sed ipsius factura. . Plasmatio quippe originem  de [f 1Kb] terre limo trahit: factura uero iuxta similitudinem et imaginem 344 Dei sumpsit exordium. Quod in centesimo decimo octauo Psalmo simul positum diuersa significat. Manus tue, Domine, fecerunt me, et plasmauerunt me. Factura primum locum tenet, deinde plasmatio.« Quid adhuc aliud est, quod condemnari uult? Dicat [g 1Kb] ut id de eius libris, immo de eius corde proferamus. Quod enim, inquit, unam naturam et animarum, et Angelorum, molestum est hoc. Sed uideamus quid ipse de hoc sentiat in his libris, quos nobis ad confessionis exemplum et ad credendi regulam ponit. Item ex [Al. in] eodem libro de eo capitulo, ubi scriptum est: ueniens euangelizauit pacem his qui longe, et his qui prope ; et quod cum de Iudeis, et de Gentibus  primum [Al. primo] dictum exposuisset, postmodum addidit hec: »Et hec quidem [h 1Kb] iuxta uulgatam interpretationem dicta sint [Al. sunt]. Ceterum qui illud Apostoli legit, de Christo memorantis, Pacem faciens per sanguinem crucis sue his que in terra erant, et his que in celis , et cetera que in eodem dicuntur loco, non putabit nos, qui iuxta spiritum Isrel uocamur, fuisse longe et Iudeos, qui tantummodo Isrel nuncupantur in carne, fuisse prope. Et hanc totam intelligentiam ad Angelos uirtutesque celestes, et ad animas [i 1Kb] temperabit humanas, quod in suo Christus sanguine terrena et celestia copulauerit, que inter se dissidebant. Et bonus pastor morbidam ad montes reuectans ouem  , fecerit esse cum ceteris: drachmamque que perierat, drachmis que salue fuerint [Al. fuerant], copulauerit.«

39. uides quantam diuersitatem nature facit inter animas et Angelos? Quanta est, inquit, inter ouem et oues, et inter drachmam et drachmas. Sed et post pauca addidit dicens: »Quod autem ait, Ut duos [Al. duo] conderet in semetipso in unum nouum hominem: quod et magis uidetur superiori de Iudeis et Gentibus [Al. Gentilibus] sensui conuenire, sic sue intelligentie coaptabit [Al. coaptauit]: ut dicat hominem 345 iuxta imaginem, et similitudinem Dei factum, eamdem post reconciliationem formam recepturum, quam et nunc Angeli habent, et ipse perdidit. Nouum autem hominem dicit esse, qui quotidie  renouatur, et habitaturus est in nouo mundo.« Sicut [a 1Kb] oues ab oue, et drachma a drachmis differunt: ita et animas cum Angelis esse dicit, et eamdem formam, quam nunc habent Angeli, prius homo habuerit, et perdiderit, et hominem habiturum dicit in futuro. Si natura, si specie, si forma non differat, quomodo nullus pudor est erudito homini suas sententias sub alterius nomine condemnare, maxime cum hoc ita non secundum uulgatam expositionem, sed secundum Apostoli sensum dici debere decernas? Sed uideamus quid ad hec in eodem loco additur. Post pauca sic inquit: »Et instaurationem noui hominis tunc plene perfecteque complendam, cum celestia terrestriaque [Al. terrenaque] fuerint copulata, et in uno spiritu et sensu eademque sententia accesserimus  ad Patrem. Nescio quid tale et in alia Epistola  prudentibus quibusque lectoribus Paulus subindicat, dicens: Hi omnes testimonium fidei accipientes, non [b 1Kb] receperunt promissionem, Deo pro nobis aliquid melius prouidente: ut non absque nobis consummarentur . Propterea uniuersa creatura congemiscit [Al. ingemiscet] nobiscum, qui in tabernaculo isto congemiscimus: et condolet, qui a timore Dei in utero concepimus, et dolemus, et prestolamur reuelationem filiorum Dei, ut de uanitate seruitutis, cui nunc est subiecta, liberetur, et fiat unus pastor et unus grex, et Oratio Domini compleatur dicentis: Fiat uoluntas tua sicut in celo et in terra .« Celestia et terrestria, id est, Angelos et homines,  sicut ante unam formam gesserunt, et unum ouile habuerunt, ita et in futuro dicis esse reparanda. Quia Christus uenit utraque facere unum gregem, et hoc futuros [c 1Kb] homines dicis, uel quod nunc 346 sunt Angeli, uel quod ante ipsi homines, id  est, anime fuerunt. Et quomodo, queso te, tam amice, immo iam nec amice, sed scurriliter mulierculas irridebas, que cum plausu uentris et femoris, negarent se post resurrectionem in corpore iterum fragili futuras, sed similes Angelis, uel idipsum futuras esse quod Angelos? Et hec cum tanta irrisione dici a mulieribus arguis, que de tuis illis electis Commentariis scripta proferuntur. Numquid non hoc tibi tale uidetur, quale si quis furti alium incusans, idipsum unde alium arguit, in suo sinu contegat furtum, et posteaquam late perorauerit, et magnifice fuerit inuectus in furem, posteaquam testes produxerit, iuris quoque iurandi dederit sacramenta: post hec omnia furtum ipsum, pro [d 1Kb] quo alium iam se conuicisse putauerat, de sinu eius extrahatur? Tum deinde  arguis alios, quod interrogati de talibus non prompte, nec statim respondeant, sed cunctabundi et nutu magis quam uerbis agant. Et hoc [e 1Kb] ipse de Apostolo dicis, quod nescio quid tale in Epistola sua prudentibus quibusque lectoribus subindicat. Si Paulus non indicat, sed subindicat, et non quibuscunque, sed prudentibus, nos miseros quid irrides, o noster penitens, si quod Apostolus non manifeste protulit, aut nescire, aut dubitare nos dicimus, et non tam intelligere, quam subintelligere, et ideo non tam indicamus, sed subindicamus? Iam si tibi reuelata sunt illa que oculus non uidit, nec auris audiuit, et in cor hominis non ascenderunt: si tibi [f 1Kb] uenit quod perfectum est, et destructa tibi sunt ea que ex parte sunt: clama de his et predica, et que Apostolum subindicasse dicis,  tu indica, qui non solum ea que subindicata, uerum et que confirmata ab eo scribis esse, nunc damnas. Hec enim omnia que nunc anathematizari iubes, dum Apostoli dicta exponis, adstruxeras, et tanquam illius sensibus hec inserta esse docueras.

347 40. Quid adhuc aliud est, quod damnare ceteros iubet? Quod corpus hoc, inquit, carcerem, et uincula esse anime dicunt, et ipsam animam non ire asserunt, se redire quasi ad ea loca, ubi [g 1Kb] iam ante fuerat. Proferamus ergo et de hoc quomodo ipse senserit, testimonia. Ex istis ipsis Commentariis libro secundo, ex eo capitulo, ubi dicit: Huius rei gratia ego Paulus uinctus Iesu Christi : post pauca: »Quia in pluribus, inquit, locis scriptum est, uinculum anime corpus hoc dici, quod [Al. quo]  quasi clausa in carcere teneatur, dicimus propterea Paulum corporeis [Al. corporis] nexibus cerceri, nec reuerti et esse cum Christo: ut perfecta in Gentes per eum predicatio compleatur.« Item de eadem re, ex eisdem Commentariis, libro tertio, capitulo ubi  dicit: Pro quo legatione fungor in catena , post aliquanta per illum iterum suum [Al. siue] alium qui ipse est, ita dicit: »Alius uero propter [a 1Kb] corpus humilitatis, et catenam istam qua circumdamur, et necdum scimus secundum quod oportet nos scire, et per speculum uidemus in enigmate, ista eum dixisse contendet [Al. contendit]: et tunc uere posse in confidentia Euangelii aperire mysteria, cum catenam deposuerit, et de carcere liber exierit. Nisi forte et in uinculis absque uinculis computandus est, qui conuersationem habet in celis: et de quo dici potest: uos autem in [b 20Kb] carcere non estis, nec in carne, sed in spiritu, si tamen spiritus Dei habitat in uobis .« Item de eadem re, ex Commentario Epistole Pauli ad Philemonem sub eo capitulo, ubi ait: Salutat te Epaphras  concaptiuus meus : post aliquanta: »Nisi forte reconditum aliquid et sacratum, ut quidam putant, in uerbo captiuitatis ostendit [Al. ostenditur], quod capti pariter et uincti, in uallem hanc deducti sunt lacrymarum.«

41. uides quomodo hec tanquam mystica et sacrata dicit haberi apud quosdam, quorum tamen et ipsum unum esse, in multis sepe docuimus: 348 sed uti figura, per quam scientie mystice uideatur inuidiam declinare. Hec, inquit, quomodo se habeant, uideris [Al. uidetis]. Numquid et omnia restituenda esse in unum statum atque in unum corpus reintegrandos non solum homines, sed demones et angelos refugas, dictum a me potes [c 1Kb] referre? uis mihi, inquit, non fiat, si quod ex alterius persona  dixi, alterius sit; si quod sane exinde dictum, ac, nullius interiecta persona, scriptum legeris, hoc mihi merito debet adscribi. Et quid omnes istos effundimus, quos superius desudauimus agones? Tantum ualet frontis duritia. Sed age fiat, acquiescamus etiam in hoc, non ut res, sed ut ipse postulat, conuincatur. Ex his Commentariis libro secundo de ea re quam proposui [Al. proposuit], sub eo capitulo, ubi scriptum est: Solliciti seruare unitatem spiritus in uinculo pacis: unum corpus et unus spiritus, sicut et uocati estis in una spe uocationis uestre : post aliquanta, »Queritur, inquit, quomodo una spes uocationis sit, cum apud Patrem diuerse sint mansiones? Ad quod unam spem uocationis regnum celorum, quasi [d 1Kb] unam domum Dei Patris esse, dicimus,  et in una domo plurimas mansiones. Alia enim gloria solis, alia gloria lune, alia stellarum gloria . Aut certe illud subtilius indicatur,  quod in fine et in consummatione rerum, in pristinum statum restituenda sint omnia, quando omnes unum corpus efficiemur, et in uirum perfectum reformabimur, et Oratio in nobis Saluatoris implebitur: Pater da, ut quomodo ego et tu unum sumus: ita et isti in [Al. tac. in] nobis unum sint .«

42. Accepistis et hanc eius de resurrectione omnium absque ulla ambiguitate sententiam, accipite et aliam; et tunc concludam Apologie nostre primum uolumen. Innumera sunt enim eius dicta de talibus. Item ex eodem libro sub eo capitulo, ubi scriptum est, Ex quo totum corpus compactum et conglutinatum per omnem iuncturam 349 subministrationis, secundum operationem in mensuram uniuscuiusque membri, augmentum corporis  facit in edificationem sui in caritate ; sic cepit, »In fine rerum cum Deum uidere ceperimus facie ad faciem, et in mensuram peruenerimus [e 1Kb] etatis plenitudinis Christi, de cuius plenitudine nos omnes accepimus , ita ut Christus non ex parte sit, sed totus in nobis, et relictis initiis paruulorum, creuerimus in eum uirum, de quo Propheta dicit, Ecce uir, Oriens nomen est illi : et Ioannes Baptista commemorat, Post me ueniet [Al. uenit] uir, qui ante me factus est : quoniam ante me erat: tunc in occursu unius fidei, et unius agnitionis Filii Dei, quem nunc pro uarietate mentium, non una nec eadem fide agnitionis [Al. fide et agnitione] cognoscimus, totum corpus quod prius dissipatum fuerat [Al. fuerit] et in  diuersa laceratum in suam compaginem iuncturamque redigetur, ita ut una subministratio, eademque operatio, et unius etatis [f 1Kb] consummata perfectio, totum faciat crescere corpus equaliter, et omnia membra iuxta mensuram suam incrementum etatis accipiant. Hec autem tota edificatio, per quam Ecclesie per partes corpus augetur, mutua in se caritate complebitur. Totas rationabiles creaturas sub unius rationabilis animalis intelligamus exemplo, et quodcunque de huius membris dixerimus et partibus, hoc [Al. tac. hoc] sciamus esse referendum ad unamquamque rationabilem creaturam. Putemus hoc animal ita [Al. tac. ita] per artus, uenas carnesque laceratum, ut nec os ossi hereat, nec neruus iungatur ad neruum, separatim oculi iaceant, seorsum  nares, manus alium locum teneant, in alium [Al. alio] proiecti sint pedes, 350 et reliqua membra in hunc modum inter se dispersa sint et diuisa. Fingamus  [Al. Finge] aliquem uenire tante scientie medicum, qui iuxta fabulas Ethnicorum, Aesculapium possit imitari, et nouam figuram [a 1Kb] nouumque hominem uirbium suscitare. Hic necesse habebit unumquodque membrum suo loco restituere, et compagem copulare compagi, et quodam glutino partibus restitutis, unum corpus efficere. Hucusque nobis una similitudo processerit. Nunc in eadem similitudine [Al. eamdem similitudinem] ad id quod intelligi uolumus aliud trahatur exemplum. Paruulus crescit [Al. crescat], et occulto euo in perfectam adolescit [Al. adolescat] etatem: suum manus habent [Al. habebit, et sentient] augmentum, sua pedes sentiunt incrementa: uenter, dum nescimus, impletur, humeri, dum falluntur oculi, dilatantur,  et omnia membra per partes iuxta mensuram suam sic crescunt, ut [b 1Kb] tamen non sibi sed corpori uideantur augeri. Ita igitur et in restitutione omnium, quando corpus totius Ecclesie nunc dispersum atque laceratum, uerus medicus iehsu Christus, sanaturus aduenerit, unusquisque secundum mensuram fidei et agnitionem Filii Dei  suum recipiet locum, et incipiet id esse quod fuerat: ita tamen ut non iuxta aliam [d 1Kb] heresim omnes in una etate sint positi, id est, omnes in Angelos reformentur: sed unumquodque membrum iuxta mensuram suam et officium [e 1Kb] suum perfectum sit. uerbi gratia, ut Angelus refuga id esse incipiat quod creatus est: et homo qui de paradiso fuerat eiectus, ad  culturam iterum paradisi restituatur. Ista autem 351 uniuersa sic [f 1Kb] fient, ut inuicem inter se caritate iungantur: et dum congaudet membrum membro, et in alterius prouectione letatur, Christi corpus Ecclesia primitiuorum, habitet in celesti Ierusalem, quam in alio loco Apostolus uocat matrem Sanctorum.«

43. Hec tua dicta legunt omnes [g 1Kb] Latini, que  etiam nunc tu quoque iubes eos legere, ubi dicis, quod omnes rationabiles creature, que sub unius rationabilis animalis exemplo intelliguntur, ita in unum corpus reparande sint, tanquam si unius hominis membra diuulsa, rursus in eiusdem corporis soliditatem Aesculapii arte reparentur: in quibus quidem diuersa futura definis officia, utpote membrorum, sed corpus unum, [h 1Kb] hoc est unius nature, et hoc omnium unum corpus, primitiuam Ecclesiam uocas, et corpus esse nominas Christi, cuius corporis unum membrum suo officio restituendum, ais esse angelum refugam, qui est utique diabolus, et in hoc quod ab initio creatus est, reparandum. Similiter et hominem, aliud membrum, ad cultum paradisi tanquam colonum [i 1Kb] originarium reuocandum: et  hec nulla, ut fieri solet, cum de rebus talibus pedetentim cauteque dicitur, alterius interiecta persona, prosequeris, ut [i 1Kb] dubitasse te aliquis in rebus tam secretis et absconditis existimet, sicut Origenes iste, cuius te et discipulum non negas, et proditorem fateris, semper facere inuenitur in talibus: sed abrupta et definita sententia, tanquam si Angelus loqueretur in Daniele, aut Christus in Paulo, mortalium auribus futurorum arcana enuntias seculorum. Et ais, Nulli ueterum, electa a Christo plebs fidelium, credas. Si Origenes aliquid de diuine dispensationis secretioribus suspicatus est, nemo recipiat. [k 1Kb] Et si Clemens, aut ille Apostolorum discipulus, aut ille Alexandrine Ecclesie, et ipsius 352 magister Origenis tale aliquid dixerunt: etiamsi Gregorius ille  Ponticus, uir Apostolicarum uirtutum: etiamsi iste alius Nazianzenus, et Didymus uidens Propheta, ambo magistri mei quibus sapientius in fide Christi nichil habuit mundus. Omnes isti ut Origenes errauerunt: sed accipiant erroris sui ueniam, quia et ego aliquando erraui, et nunc penitentiam gero, sed ueniam accipere debeo. Origenes uero cum eadem que ego dixerit, etiamsi penitentiam egit [Al. egerit],  ueniam non accipiet, immo pro his que omnes diximus, solus ipse damnetur. Ipse est qui omnia mala fecit. Ipse enim nobis prodidit, unde est totum quicquid nos loquimur, quicquid scribimus, quicquid dicti [a 1Kb] putatur eruditi: et quod de Grecis bonis Latina facimus non bona. Nemo ergo quemquam horum audiat, sed hec sola suscipite, que in meis Commentariis inuenitis, et maxime in Epistola ad Ephesios, in quibus Origenis dicta uehementissime confutaui. Ego autem scrutatus sum, ut credere et tenere debeatis resurrectionem carnis ita futuram, ut corpora conuertantur in animas, et uxores dirigantur in uiros: et quod ante mundi constitutionem anime in celestibus fuerint, et inde ob quasdam caussas soli Deo cognitas, in uallem hanc deducte  sint lacrymarum: et quod corpori [b 1Kb] mortis inserte sint: et quod in fine seculorum omnis natura rationabilis in unum corpus restituatur sicut ab initio fuit, ita ut et homo ad paradisum reuocetur, et angelus refuga supra Petrum et Paulum exaltetur, cui ipsi ad paradisum, ut pote homines, postponendi sunt, ille autem in id quod ex initio creatus est, reparetur, ut [Al. et] fiant omnes simul Ecclesia primitiuorum in celestibus, et sint, dum in officiis quidem singulis quibusque sunt, membra Christi. Uniuersitas uero cunctorum perfectum 353 Christi sit corpus. Hec tenentes, o fideles prudentesque discipuli, et istas meas indubitatas definitiones custodientes, [c 13Kb] Origenem tamen pro his ipsis dictis condemnantes, bene agetis. ualete.

 44. uides quia totum cum irrisione agis, et penitere te ideo dicis, ut fallas eos quibus scribis? Nam et si uere te peniteat, ut debet [Al. deberet], quid facies propter [Al. ad] omnes illas animas, quas per tot annos hec tua tam uenenata, ut ipse  ais, doctrina decepit? Denique [Al. Deinde] quis umquam per tuam penitentiam emendabitur, cum iste ipse libellus, in quo et penitens et accusator et iudex es, auditores tuos rursum ad hec ipsa et legenda et tenenda transmittat? Ad ultimum etiam si hec ita non essent, ipse tamen [Al. tac. tamen] tibi etiam post penitentiam, omnem aditum uenie preclusisti. Ais [d 1Kb] enim ipsum Origenem pro his dictis penituisse, Libello penitentie ad Fabianum, tunc urbis Rome Episcopum dato, et tamen post penitentiam, post centum et quinquaginta annos mortis sue in ius eum trahis, et ad damnationem uocas. 354 Quomodo ergo pro his dictis tibi uenia dabitur penitenti, si ille qui ante te pro his penituit, ueniam non meretur? Similiter ut scripsisti, scripsit:  similiter ut penituisti, penituit. Aut similiter pro penitentia debetis absolui, aut si negas ueniam penitenti , nos pariter condemnari secundum quandam Euangelii parabolam: Oblata est Domino a Iudeis adultera, ut uiderent quid de ea secundum legem iudicaret. Ille [e 1Kb] misericors et miserator Dominus, dixit, Si quis uestrum peccatum non habet, mittat super eam lapidem . Et tunc omnes, inquit, discesserunt. Et Iudei quidem licet impii et increduli, tamen erubuerunt conscientias suas, ne cum ipsi essent peccatores, in peccatores uiderentur ulcisci. Et latro ille de cruce dicebat ad alterum latronem, qui simul pendebat in cruce, et blasphemabat, Quia nec tu Deum times, uel quod in eodem  nos sumus supplicio . Nos [f 1Kb] cum hec eadem que in nobis sunt, condemnemus in aliis, nec cum Iudeis erubescimus, nec cum latrone mitescimus.



LIBER SECUNDUS [a 1Kb] .


 1. Superiore quidem libello dogmaticas illius obiectiones quas aliis impingit immerito, in se, [b 1Kb] ipso teste retorsimus: nunc uero iam explicitis et post tergum reiectis his, que fidei uicine sunt [c 1Kb] caussationibus, confidentius ei de ceteris criminationibus respondebimus. Est enim etiam illud accusationis eius grauissimum caput, quod similiter, ut cetera mendacia, ueritatis falce resecandum est. Ait  enim confederatos esse quosdam Origeni ad periurium, et istud mystice eius traditionis arcanum absconditum esse in sexto Stromatum libro: nec ab ullo alio [d 1Kb] in tot seculis 355 nisi a se solo deprehensum. uerum ne risum ei moueam, si iurisiurandi sacramento alienum me esse confirmem, a confederatione periurii planiore uia ad manifestationem ueritatis incedam, ex eo [Al. et ei] quod  facillime probare possum, nec habuisse me umquam libros istos, nec [Al. aut] legisse a quoquam prestitos. Et sicut me non possum excusare de eo, quod quale sit nescio, ita ne accusari quidem possum de eo quod, [a 1Kb] uel si sit, penitus ignoro. Iste tamen, qui arguit uel ab illo traditum, uel a discipulis eius dici, quod scriptum est, Qui loquitur ueritatem cum proximo suo , proximus non sit, nisi ille qui perfectus sit, et symmystes. Et iterum quod Apostolus dicit: Quia sapientiam loquimur inter perfectos : et quod scriptum est: Nolite mittere Sanctum canibus, neque [b 1Kb] mittatis margaritas uestras ante porcos , ut asserant, inquit, per hoc [Al. hec] ueritatem non omnibus aperiendam.

 2. uideamus quod ipse in istis ipsis electis [c 1Kb] suis commentariis libro secundo, sub eo capitulo ubi scriptum est: Propter quod deponentes mendacium, loquimini ueritatem unusquisque cum proximo suo, quoniam sumus inuicem membra : post pauca, »Propter quod, inquit, Paulus ipse perfectus in Epistola alia loquebatur: Sapientiam autem loquimur inter perfectos . Ergo hoc est quod iubet, ut unusquisque mystica queque atque secreta, et ea que Dei ueritate sunt plena loquatur cum proximo suo, [d 1Kb] ut dies diei eructet uerbum, et nox nocti indicet scientiam , hoc est, clara queque et lucentia indicet his, qui merentur audire: uos estis lux mundi . Porro tenebrosa et inuoluta, et omni sacramentorum nocte  uelata aliis [Al. his] [e 1Kb] referat, qui et ipsi nox, tenebre, uel caligo sunt. De quibus dicitur, Et caligo sub pedibus eius , haud dubium quin Dei. Nam et in monte Sina Moyses ingreditur in turbinem et caliginem, ubi erat Deus . Et de ipso Deo scriptum est: Posuit [f 1Kb] tenebras latibulum suum . 356 Loquatur itaque ueritatem atque mysteria unusquisque cum proximo suo, nec det sanctum canibus, neque mittat margaritas ante porcos: sed quicunque oleum ueritatis habuerint, illos [Al. et illud] in thalamum sponsi et penum [Al. penu] regis inducat.« uidete, queso uos, et diligentius perspicite, si alium aliquem in omnibus his que scribit, nisi se et sua dicta condemnet. Si inimici sui lacerare eum, et arguere  pro scriptis suis uellent, quo alio ordine, quibus aliis aduersum eum sententiis uterentur, nisi quibus  ipse aduersum se, tanquam aduersus alios, utitur? Condemnatio aduersum istum [Al. eum] si proferenda sit, Epistola sua sufficit, si solum nomen immutes, textus enim criminum nec in alium omnino quemquam sicut in ipsum conuenit solum. Que damnari iubet, hec [g 1Kb] iterum obseruari iubet: que agit, arguit: que detestatur, operatur. Beati discipuli eius, qui eum uel audiunt uel imitantur.

3. ueruntamen quoniam periurii eius dogma proponitur [Al. preponitur], nichil ad me si iste uel agat uel scribat, quia apud nonnullos fratrum etiam [h 1Kb] hanc nobis inurere conatus est maculam, et nunc iterare per literas, secundum ab illo datam regulam: quid ego ipse de periurio sentiam, profero, ut de sese iterum sibi ipsi iudicium derelinquam. Etenim  cum Dominus et Saluator noster dicat in Euangeliis, Dictum est antiquis, non periurabis, reddes enim Domino iuramenta tua: ego autem dico uobis, nolite iurare omnino : omnis qui docet quacunque ex caussa peierandum esse, ego dico quod alienus sit [Al. est] a fide Christi, et ab Ecclesie unitate catholice.

4. Sed uelim nunc posteaquam de [i 1Kb] meo, ut ipse statui, anathemate satisfeci, elaborare paululum, si patienter accipitis, et hoc quod iste per orgia quedam et mysticas federationes [Al. confederationis], periurium obseruari dicit, quos habeat cultores et symmystas, aperire. Certa est enim et satis uera Dei illa sententia 357 que dicit, Quia ex fructibus eorum cognoscetis eos : et iterum: Ex fructibus,  inquit, arbor cognoscitur . Et nos ergo, sicut iste dicit, periurii dogma [i 1Kb] suscepimus. Si ad hoc edocti sumus, et talis in nobis arbor plantata est, non potest fieri, ut non tales aliqui ex nobis sepius germinauerint fructus, uerum etiam mystici dogmatis auctoritate coaluerint [Al. coalescerent]. Et quidem quantum ad personam meam pertinet, quem solum ex his omnibus que scribit, lacerare se putat, non mihi ipsi feram testimonium, nec dicam quod etiam sit iurandum, cum forte necessitas exigit: et si non [k 1Kb] cautus sum [Al. sim], at certe timidus esse cupio. Postremo et si obseruare non possum, errasse me nouerim [Al. nouerint]. Hec ergo non dicam, tamen siue errem in his, siue caueam, iste interim caussam commissi alicuius, qua me in  talibus arguat, non habet [Al. habebit]. Ego autem qualiter apud istum sacratissima sit huius non dogmatis,  sed fedissimi et uerissimi uitii obseruantia, iterum ex scriptis eius probabo. Nihil enim ex liuore et inuidia confictum [Al. confectum] aduersum eum proferam, ut ipse contra nos facit; sed ipsum se testem et scripta sua aduersum eum producam: ut sciat se non ab inimicis argui, sed a semetipso redargui.

5. Libellum quemdam de conseruanda uirginitate Rome positus scripsit, quem libellum omnes Pagani et inimici Dei, [a 1Kb] apostate et persecutores, et quicunque sunt, qui Christianum nomen odio habent, certatim sibi describebant-pro eo, quod omnem ibi: Christianorum ordinem, omnem gradum, omnem professionem, uniuersamque pariter fedissimis exprobrationibus infamauit Ecclesiam; et ea que Gentiles  falso in nos conferre [Al. ferre] crimina putabantur, iste uera esse, immo multo peiora a nostris geri, quam illi criminabantur, asseruit. Nam primo illas ipsas uirgines, de quarum uirtute scribere uidebatur, infamat, et dicit de eis his uerbis: »Alie uirili habitu, ueste mutata, erubescunt se feminas esse, quod nate sunt, crinem amputant, et impudenter erigunt facies eunuchinas. Sunt [Al. Suntque] que ciliciis uestiuntur, 358 et cucullis fabrefactis, ut ad infantiam redeant, imitantur noctuas et bubones.« Dicit et mille alia de his probra grauiora. Sed nec uiduis quidem parcit. Ait namque [Al. quidem] de ipsis, »Nulla illis nisi uentris cura, et que uentri proxima sunt.« Alia quoque ingerit obscena quamplurima. Sed et Monachorum omne genus,  quam fede, quam turpiter laceret, longum est si ipsius uerbis uel scriptis uelim probare. De Diaconis uero et Presbyteris, que dedecora descripserit, pudet retexere. Initium tamen lacerationis ipsius ponam, ex quo facilius coniici possit [Al. coniicere possitis], quantum in consequentibus augescat inuectio. »Sunt alii, inquit, de mei ordinis hominibus [Al. nominibus] loquor, qui ideo Presbyterium et Diaconatum ambiunt, ut mulieres licentius uideant [Al. adeant]. Omnis his cura de uestibus, si bene oleant, si pes laxa pelle non folleat. Crines calamistri uestigio rotantur, digiti de anulis radiant, et ne plantas humidior [Al. humilior] uia spargat, uix imprimunt summa uestigia. Tales cum uideris, sponsos magis estimes esse quam Clericos.« Et posteaquam  speciatim non tam uitia quam crimina Sacerdotum, uel ministrorum exprobrans, etiam ingressum eorum et salutationes ad matronas, non solum decolorauit, uerum etiam exsecrabilem fecit: quomodo posteaquam omne genus Christianum conscidit et infamauit, sibi quoque non parcat ipse [Al. tac. ipse], audite.

 6. Redeo enim post excessum quemdam ad hoc quod proposueram, propter quod et Libelli huius res poposcit fieri mentionem, et ostendam apud istum tam licita haberi periuria, ut scriptis quoque suis deprehendi ea non erubescat. Igitur in hoc ipso Libello, cum moneret, seculares codices legi non debere et diceret, »Quid faciet cum Psalterio Horatius, cum Euangeliis Maro, cum Apostolo [Al. Apostolis] Cicero? nonne scandalizabitur frater, si te uiderit in idolio recumbentem?« et cetera cum dixisset eiusmodi, quibus alienam esse a Christiano assereret librorum secularium lectionem: inserit etiam reuelationem quandam ad se diuinitus factam, satis [b 1Kb] horrificis refertam preceptis. 359 Refert enim, quod posteaquam seculo renuntiasset, et ad  Deum fuisset conuersus, amore tamen secularium librorum ualde teneretur, nec facile posset tali carere desiderio, »Et pro hoc subito, inquit, raptus in spiritu, ad tribunal Iudicis pertrahor, ubi tantum luminis et tantum erat ex circumstantium claritate fulgoris, ut proiectus in terram, sursum aspicere non auderem. Interrogatus conditionem [Al. de conditione], Christianum me esse respondi. Et ille, qui presidebat, Mentiris ait, Ciceronianus es, non Christianus; ubi thesaurus tuus est, ibi et cor tuum. Illico obmutui, et inter uerbera (iam enim cedi [Al. num cedi] me iusserat, conscientie magis igne torquebar. Clamare tamen cepi, et eiulans dicere, Miserere mei, Domine, miserere mei. Hec uox inter flagella resonabat. Tandem ad presidentis genua prouoluti, qui adstabant  [Al. astiterant], precabantur, ut ueniam tribueret adolescentie, et errori locum penitentie commodaret, exacturus deinde cruciatum, si Gentilium [c 1Kb] literarum libros aliquando legissem. Ego qui tanto constrictus articulo, uellem etiam maiora promittere, deierare cepi, et nomen eius obtestans dicere, Domine, si unquam habuero codices seculares, [d 1Kb] aut si legero, te negaui. In hec uerba dimissus, reuertor, inquit, ad Superos.«

7. Audisti quam nouum, quam [e 1Kb] horrificum iuramenti sui exposuerit genus? Residente in tribunalibus iudice [f 1Kb] Domino Iesu Christo, assistentibus Angelis, et intercedentibus pro se, inter uerbera et cruciatus iurat se seculares libros nec habiturum unquam, nec lecturum. Relegantur nunc, queso, que scribit, si  una eius Operis pagina est, que non eum iterum Ciceronianum pronuntiet, ubi non dicat: sed Tullius noster, sed Flaccus noster, sed [Al. et] Maro. Iam uero Chrysippum et Aristidem, Empedoclem, et cetera Grecorum auctorum nomina, ut doctus uideatur, et plurime lectionis, tanquam fumos 360 et nebulas lectoribus spargit. Denique inter cetera  etiam Pythagore libros legisse se iactat, quos ne exstare quidem, eruditi homines asserunt. Sed iste ne aliqua ex parte iuramentum suum de auctoribus Gentilium preteriret, etiam ea, que non sunt scripta, legisse se scribit. Sed in omnibus [a 1Kb] fere Opusculis suis multo plura, et prolixiora testimonia de his suis, quam de Prophetis nostris uel Apostolis ponit. Puellis quoque [Al. uero] et mulierculis scribens, que non utique nisi de nostris Scripturis edificari et cupiunt et debent, exempla eis Flacci sui, et Tullii, uel Maronis intexit.

8. Iam uero in illo libello, quem de Optimo genere interpretandi intitulauit, ubi preter tituli annotationem nichil optimum, sed totum pessimum est , in illo ergo libello, [c 9Kb] quod nullo genere uerbum de uerbo interpretari ratio sinat , capita integra dictata ex codice Ciceronis inseruit. Nonne ipse dixerat, »Quid faciet cum Psalterio Horatius, cum Euangeliis Maro, cum Apostolo [Al. Apostolis] Cicero? Nonne scandalizabitur frater, si te uiderit in idolio recumbentem?« In quo utique ipse se idololatrie reum statuit. Si enim qui uiderit legentem hoc, scandalizatur, multo amplius qui scribentem. Sed quoniam qui ad idololatriam deuoluitur, non plene nec integre  prophanus efficitur, nisi prius negauerit Christum: ipse Christo in faciem coram sedenti in tribunalibus, assistentibus quoque clarissimis ministeriis Angelorum, dicit: »Si legero, uel [Al. si] habuero Gentilium libros, te negaui.« Et nunc non solum legit et habet, non solum describit et comparat; uerumetiam diuinis eos uerbis et sermonibus Ecclesiastice edificationis 361 interserit. Res quam dico, omnibus qui legunt libellos eius, satis nota est, et teste non indiget. Sed est hominis de tam sacrilego periurii barathro se cupientis eripere, adhibere sibi aliquod excusationis commentum, et dicere: Non modo lego, sed ea que in adolescentia didici, quia sum tenacis memorie, ita ut possim plura simul de diuersis capita continuare, ipsa nunc profero. Si  quis a me modo exigeret, ut probarem, si hodie antequam sol oriretur, nox fuisset in terris: aut si usque ad solis occasum dies illustrauerit mundum, quid aliud dicerem, nisi magis ab illo, qui dubitaret  de eo, quod omnes nouerant, caussas dubitationis, quam a me probationis oportere deposci? Sed in hoc licet omnes sciant esse uerum [d 1Kb] quod dicimus, et omnes intelligant: tamen quia de anima hominis res agitur, de periurii crimine, de negationis Christi sacrilegio, non potest facilis haberi condemnatio. Nunquid illum imitabimur, qui reos, nec interrogatos, nec respondentes condemnat, et non solum non respondentes, sed nec presentes; et non solum [e 1Kb] non presentes, sed et mortuos; et non solum mortuos, sed et eos, quos semper ante laudauerat; et non solum eos quos laudauerat, sed et eos quos secutus fuerat, et magistros habuerat. Timeatur Domini sententia, primo illa que dicit: Nolite iudicare, [f 1Kb] ut non iudicemini ; et iterum: Qua mensura  mensi fueritis, eadem et remetietur uobis . Quid ergo licet ex superfluo, unum tamen proferam testem aduersum eum perualidum, et cui prescribere non potest [Al. possit], ipsum iterum se et sua proferam scripta. Quamuis ergo omnes libelli eius hoc testentur, et superflua de hoc mea uideatur assertio: tamen utendum aliquo speciali testimonio est, ne minus plenum his qui forte scripta eius non legerunt, uideatur esse quod dicimus.

9. Cum libellos eius quos aduersus Iouinianum scripsit, [g 1Kb] reprehendisset quidam; Domnioni beate memorie seni, 362 qui sibi hoc ipsum indicauerat, iste rescribens excusat, et dicit: Nullo genere potuisse fieri se errasse, hominem, qui omnium haberet scientiam. Cum ergo enumerasset uel syllogismorum  genera, uel discendi ac scribendi artes, quas uidelicet ille qui eum [Al. tac. eum] reprehenderat, ignoraret; continuo hec subiungit: »Stultus, inquit, ego, qui me putauerim hoc absque philosophis scire non posse, qui meliorem stili partem elegerim eam, que deleret, quam que scriberet. Frustra ergo Alexandri uerti Commentarios, nequicquam me doctus magister per Porphyrii introduxit ad Logicam: et ut humana contemnam, sine caussa Gregorium Nazianzenum et Didymum in Scripturis [Al. ] habui.« Hic est qui Christo dixit, te negaui, si uel habuero Gentilium codices, uel legero. Si nichil aliud, uel de Porphyrio silere debuerat, qui specialis hostis Christi est, qui religionem Christianam quantum in se fuit, penitus  subuertere conatus est scriptis suis: quem iste nunc introductorem et instructorem ad Logicam habere gloriatur. Nec argumentari potest, se ante hec didicisse. Ante enim quam conuerteretur, mecum pariter  et literas Grecas et linguam penitus ignorabat. Post iuramentum omnia hec, post sacramenti dati sponsionem. Sine caussa argumentamur, continuo dicetur nobis: Erras homo. Deus non irridetur , nec syllogismi [a 1Kb] apud eum de Alexandri Commentariis intexuntur. Ut uideo, frater, male tibi auspicatus es, quod introductor tuus sit Porphyrius. Quo te introduxit perfidus? Si ad illum locum ubi ipse est: ibi et fletus et stridor dentium est. Ibi enim et apostate et inimici Dei fortassis et periuri ibi habitant.

10. Non bonum introductorem tibi elegisti. Magis si accipis consilium meum, ad illum nos introductorem pariter conuertamus, qui introducit ad Patrem, qui dixit: Nemo [b 1Kb] uenit ad Patrem 363 nisi per me  . Doleo, frater, si credis, et si non credis, doleo te suspiciones alieni periurii in antiquis et ueterulis chartulis perscrutari, cum in tuo ore iugis ac sine fine periurii inexpiabile sacrilegium perseueret. Nonne recte tibi conueniet illud dici, quod Apostolus dicit: Tu autem qui Iudeus cognominaris, et requiescis in lege, et gloriaris in [c 1Kb] Deo, instructus per legem, confidis teipsum ducem esse cecorum, lumen eorum, qui in tenebris sunt, eruditorem insipientium, magistrum infantium, habentem formam scientie ueritatis in lege ? Qui ergo doces alium, teipsum non doces? Qui dicis non mechandum, mecaris? Qui predicas [Al. dicis] non furandum, furaris? Qui abominaris idola, sacrilegium periurii committis? Et quod est ultimum et grauissimum,  numen Dei per te et [Al. contendendi libidinem] tuam blasphematur inter Gentes.

8. Sed transeamus iam hinc ad alterius obiecti purgationem, si tamen conuictum se periurii et preuaricationis simul, perurgente etiam conscientia sua, fateatur. Alioquin si inficias eat, etiam testes quamplurimos fratrum habere possum, qui in meis cellulis manentes, in monte Oliueti quamplurimos ei Ciceronis Dialogos descripserunt, quorum et ego quaterniones, cum scriberent, frequenter in manibus tenui, et relegi, quod mercedes multo largiores, quam pro aliis scripturis solent, ab isto eis darentur, agnoui. Mihi quoque ipsi aliquando cum de Bethleem Ierosolymam uenisset, et codicem secum detulisset, in quo erat unus [d 1Kb] Dialogus Ciceronis,  et idem ipse Grecus Platonis, quod dederit ipsum  codicem, et aliquandiu fuerit apud me, nullo genere negare potest. Sed quid immoror tandiu in re, que luce est clarior? cum ad hec omnia que supra diximus, etiam illud addatur, ubi cesset omne commentum, quod in monasterio positus in Bethleem, ante non [e 1Kb] multo adhuc tempore, partes Grammaticas exsecutus sit, et Maronem suum, Comicosque 364 ac Lyricos et Historicos Auctores, traditis sibi ad discendum Dei timorem puerulis exponebat, scilicet et ut preceptor fieret Auctorum Gentilium quos si legisset tantummodo, Christum se negaturum iurauerat.

9. Sed uideamus quid adhuc aliud culpet. Gentilium esse dicit hec dogmata: ecce qua sententia se ipse condemnet. Gentilium dicit dogmata, que ipse  conscribit: labitur; sed [f 1Kb] porrigenda manus est, non est nimie perurgendus. Dum enim totus in eloquentia uolitat, et uituperationibus atque inuectionibus fertur, immemor sui fit, et a ratione deuoluitur. Noli, frater, temetipsum etiam in non necessariis temere condemnare. Non continuo inter Gentiles deputandus es, uel tu uel Origenes, si [Al. sed], ut ipse dixisti, uolentes Dei iustitiam defendere, et respondere contra eos, qui uel fato uel casu cuncta moueri dicunt: et uolentes ostendere iustam [Al. iustissimam] esse Dei prouidentiam, que moderatur uniuersa: dixisti inequalitatis caussas unam quemque sibi animam iam ex anterioris uite, quam in celestibus habuit, motibus ac sensibus comparasse; uel etiam si dixisti, bone illi et incommutabili ac simplici  nature Trinitatis conuenire, ut omnem creaturam suam in fine omnium restituat in hoc quod ex initio creata est, et post longa et spatiis seculorum exequata supplicia, que Deus non tam irascentis quam curantis affectu infert [g 1Kb] unicuique, quippe qui commonitionis caret uitio, et medentis et curantis uice finem statuat aliquando penarum. Hec ergo quam uera dixeritis, Deus uiderit; tamen impietatis non multum mihi continere uidentur in Deum, nec Gentilitatis aliquid, maxime si hac mente dicitis, qua uis ratione Dei scilicet iustitiam defendere cupientes.

10. Pro his ergo noli te satis conturbare, neque teipsum superfluo aut penitentie subiicias, aut condemnationi. Sed illud est reuera, unde  te defendere, aut excusare non possumus, 365  quod [Al. quia] non solum gentiliter, uerum et super omnem gentilitatem, imo impietatem a te dictum probatur, quod in hoc ipso libello , cuius superius fecimus mentionem, Deum socrum habere dixisti. Et quid tam [a 1Kb] impium uel profanum a quoquam Gentilium Petarum saltem dici potuit? Stultum est enim si requiram de te, ubi hoc in Scripturis sanctis legeris. Quero si uel Flacus tuus, aut Maro, si Plautus, [b 1Kb] aut Terentius, certe si uel Satyricus quis inter omnia spurca sua et impudica istud nefas in Deum ex suo ore protulerit. Fefellit te credo illa res et decepit, quod puella ad quam sermo [c 1Kb] Dei fiebat, sponsa Christi dicebatur: ut propterea etiam matrem carnalem, socrum Dei appellandam putares.  Et nesciebas quod hec non secundum carnis ordinem dicuntur, sed secundum spiritus gratiam. Sponsa enim ex eo appellatur, quod sermo Dei quasi sacrato quodam connubio iungatur anime humane. Si autem tali coniunctione etiam mater puelle Christo per fidem sociatur [Al. sacratur], rectius etiam ipsam sponsam Christi, quam socrum Dei appellare potuisses. Nunc [Al. Nam] restat tibi, ut et patrem puelle, socerum Dei dicas, et sorores eius, cognatas: etiam puellam nurum Dei pronunties. Sic dum totus Plautine et Tulliane cupis eloquentie sectator uideri, oblitus es, quomodo Apostolus omnem Ecclesiam, id est parentes cum liberis, matrem [Al. matre] cum filiabus, cnm sororibus fratres omnes simul unam nominet uirginem, uel sponsam,  dicens: Statui autem hoc ipsum omnes uos uni uiro uirginem castam exhibere Christo . Sed tu dum non Paulum, sed Porphyrium introductorem te [d 1Kb] habere gloriaris, ipsum Porphyrium sequendo, qui aduersum Christum, et aduersum Deum libros impios ac sacrilegos scripsit, et ab ipso, ut ais, introductus in istud blasphemie barathrum decidisti

 366 11. Quod si uere pro maledictis tuis uis agere penitentiam, si non irrides ista dicendo, si non mente et contentiosius propter hoc solum etiam te infamare non refugis, dummodo alium decolores: si non arte, sed fide dictorum tuorum penitudinem egeris [Al. geris], pro hac tam graui turpique blasphemia age penitentiam, [e 1Kb] hinc enim in Deum blasphemasti. Nam de creaturis aliquid dicere et errare, maxime si non contumelie uoto, sed dum iustitiam Dei, ut dicis, cupit asserere, quis effluat, non est nimis exsecrabile commissum. In celum tendere os, graue est. Iniustitiam uel contumeliam in excelsum loqui, [f 1Kb] perniciosum est. Hoc lugeatur quod difficile curatur. Nam quis est qui cum morbo regio laboret, et de ipso capite,  et uultu ac uita periclitetur, magnopere clamet, quod non leue [g 1Kb] pedis, aut perfacilis ungule sue offensa curetur?

12. Illud autem minimum quidem est, et responsione uix dignum, quod enumerans doctores suos, quos se de synagoga dicit esse [h 1Kb] mercatum, stimulans nos, subiungit: Neque enim, inquit, ipse me docui, sicut quidam; nos sine dubio intuens, in quos omne ab initio lacerationis sue pondus inuexit. Et miror hoc [i 1Kb] eum dicere uoluisse, cum maiorem in me et ueriorem haberet obtrectandi materiam, quod magis inter multos et preclaros magistros diu moratus, nichil dignum eorum, uel magisterio, uel institutionibus habeam. Ceterum iste qui in tota uita sua non totos triginta dies  Alexandrie, ubi erat, Didymus commoratus est, per totos pene libellos suos longe lateque se iactat, Didymi uidentis esse dicipulum, et , [i 1Kb] id est preceptorem, in scripturis sanctis habuisse Didymum. Et omnis ista iactantia in uno mense quesita est. Ego qui sex annis Dei caussa commoratus sum, et iterum 367 post interuallum [k 9Kb] aliquod, aliis duobus, ubi Didymus, de quo tu solo te iactas,  et ubi alii nichilominus illo non inferiores, quos tu ne facie tenus quidem nosti, Serapion, et Menites, uiri natura et moribus et eruditione germani: ubi Paulus senex Petri Martyris discipulus: et ut ad eremi magistros ueniam, quibus et attentius et frequentius uacabamus, ubi Macarius Antonii discipulus et alter Macarius, et Isidorus, et [a 1Kb] Pambas, omnes amici Dei, qui nos hec docebant, que ipsi a Deo discebant: quantam ego, si hoc ita deceret, aut expediret, de his omnibus habere iactantie materiam possem? Sed erubesco, hec etiam retexens, dum uolo tibi ostendere, non, ut tu dicis, nostro ingenio magistros, sed quod plus doleo, magistris defuisse magis ingenium nostrum. uerum quid stultus ego sanctos enumero Christianos uiros? Non  propter istos dicit, quia ipsi nos docuimus, sed quia [b 1Kb] Barrabam eius de Synagoga magistrum non suscepimus, et per Porphyrii, ad Logicam non sumus introducti. Ignosce mihi pro hoc quod malui ante imperitus et indoctus [c 1Kb] uideri, quam Barrabe discipulus dici. Proposito etiam Christo simul et Barraba, ego quasi imperitus Christum elegi. Tu, ut uideo, cum illis clamas qui dicunt: Non hunc, sed Barrabam . Nam Porphyrius tuus, 368 dic queso, quid te docuit, qui aduersum Christianos, et aduersum religionem nostram blasphemie uolumina conscripsit? Quid te isti in quibus tantum te iactas, unus ab idolis demonum, et alius [d 1Kb] de Synagoga, ut dicis, Satane magistri docuerunt boni? Nihil uideo nisi hoc quod  et ipsi nouerant. Nam Porphyrius te docuit de Christianis male loqui, concidere uirgines, continentes, Diaconos, Presbyteros, et omnem prorsus Christianorum gradum et ordinem libellis editis infamare. Ille uero de Synagoga Barrabas tuus pro Christo electus, docuit te resurrectionem carnis, non in uirtute, sed in fragilitate sperare: litere occidentis amicum fieri, et inimicum spiritus uiuificantis. Et alia quedam secretiora, que si res poposcerit, postmodum proferentur in tempore.

13. Sed quid in longum sermo producitur? Conuiciis eius et iniuriis non respondeamus, lacerationibus  eius, ad quod opus quotidie stilum eius Porphyrius exacuit, non obuiemus. Ad hoc enim iehsu noster, non Barrabas magister, silere nos docuit. Ad illud ueniamus, ut ostendatur quam uera sunt, que uel pro sua excusatione, uel pro nostra accusatione conscripsit. Ait [e 1Kb] duas esse solas Prefatiunculas suas, in quibus laudare uisus est Origenem: in eo tamen interpretationis opere eum laudauerit, 369 in quo nichil omnino dogmaticum, nichil de fide dictum sit, et quod penitus in his que eius ipse interpretatus est, nichil tale inferatur, quale nunc ad Synagoge gratiam, non ad Christianorum edificationem reprehendit. Et quamuis ei sufficere ad silentium agendum debeat, quod ea in alienis literis culpat, que proferuntur ex suis; tamen et in  hoc quam uerum dixerit, uideamus. Ex Prefatione interpretationum in Ezechiele, quatuordecim Homiliis, siue Oratiunculis Origenis, scribens cuidam uincentio: »Magnum est, inquit, [f 1Kb] mi amice, quod postulas, ut Origenem faciam Latinum, et hominem iuxta Didymi uidentis sententiam, alterum post Apostolos Ecclesiarum magistrum etiam Romanis auribus donem.« Et post aliquanta: »Et illud, inquit, breuiter admonens, ut scias, Origenis opuscula in omnem Scripturam esse triplicia. Primum eius opuscula Excerpta sunt, que Grece nuncupantur, in quibus ea que sibi uidebantur obscura, [g 1Kb] aut que habere aliquid difficultatis, summatim breuiterque perstrinxit. Secundum genus, de quo et presens interpretatio est. Tertium quod scripsit  ipse , nos uolumina possumus nuncupare, in quo opere tota ingenii sui uela spirantibus uentis dedit: et recedens a terra, in medium pelagus aufugit. Scio te cupere, ut omne genus transferam dictionis: premisi caussam, cur facere non possem: hoc tamen spondeo, quia si, orante te, iehsu reddiderit sanitatem, non dicam cuncta, quia hoc dixisse temerarium est, sed permulta sim translaturus, ea lege quam tibi sepe constitui, ut ego uocem prebeam, tu notarium.«

14. Item de Canticis Canticorum Prefatio: »Beatissimo  Pape Damaso. Origenes cum in ceteris libris omnes uicerit, in Cantico Canticorum ipse se uicit. Nam undecim uoluminibus [a 1Kb] explicitis, que ad uiginti usque uersuum millia pene perueniunt, primum Septuaginta 370 interpretes, deinde Aquilam, Symmachum, Theodotionem, et ad extremum Quintam editionem, quam in [b 1Kb] Actio littore inuenisse se scribit, ita magnifice aperteque disseruit, ut uel inde mihi uideatur in eo completum esse quod dicitur: Introduxit me rex in cubiculum suum. Itaque illo opere pretermisso, quia ingentis est otii, laboris et sumtuum, [c 1Kb] tantas res, tam dignum opus in Latinum transferre sermonem, hos duos Tractatus quos in morem quotidiani eloquii paruulis adhuc lactentibusque composuit, fideliter magis quam ornate interpretatus  sum, gustum tibi sensuum eius, non cibum [d 1Kb] offerens: ut animaduertas, quanti sint illa existimanda, que magna sunt, cum sic possint placere, que parua sunt.«

15. Item ex Prefatione Commentarii in Micheam scripta ad Paulam et Eustochium, post aliquanta: »Nam quod dicunt Origenis me uolumina compilare, et contaminare non decere scripta ueterum, quod illi maledictum uehemens existimant, eam laudem ego duco maximam, cum illos imitari uolo, qui cunctis prudentibus et nobis [Al. uobis] placent.«

16. Item ex Prefatione interpretationis Hebraicorum Nominum: post aliquanta, ita dicit: »At ne forte consummato edificio, quasi extrema deesset manus, noui Testamenti uerba et nomina interpretatus  sum, imitari uolens Origenem ex parte, quem post Apostolos [Al. Apostolum] Ecclesiarum magistrum, nemo, [e 1Kb] nisi imperitus, negat. Inter cetera enim ingenii sui preclara monimenta, etiam in hoc laborauit, ut quod Philo quasi Iudeus omiserat, hic ut Christianus impleret.«

17. Item de Epistola ad Marcellam: »Ambrosius, quo chartas, sumtus, notarios ministrante, tam innumerabiles libros uere Adamantius noster et Chalcenterus explicuit, in quadam Epistola, quam ad eundem de Athenis scripserat, refert nunquam se cibos, [f 1Kb] Origene presente, sine lectione sumsisse,  371 nunquam inisse somnum, nisi unus e fratribus sacris Literis personaret. Hoc diebus egisse uel noctibus, ut et lectio orationem susciperet, et oratio lectionem.«

18. Item ex alia Epistola ad Marcellam: »Beatus Pamphylus martyr, cuius uitam Eusebius Cesariensis [g 1Kb] Episcopus tribus ferme uoluminibus explicuit, cum Demetrium Phalereum et Pisistratum in sacre Bibliothece studio uellet equare, imaginesque ingeniorum, que uera sunt et eterna monimenta, toto orbe perquireret: tunc [h 1Kb] omnes maxime Origenis libros impensius prosecutus, Cesariensi Ecclesie dedicauit. Quam Bibliothecam ex parte corruptam Acatius, dehinc Euzoius, qui eiusdem Ecclesie Sacerdotes fuerunt, in membranis instaurare conati  sunt. Hic cum multa repererit, et inuentorum nobis indicem reliquerit, centesimi uicesimi sexti Psalmi Commentarium, et Phe litere Tractatum, ex eo quod non inscripsit [Al. scripsit], confessus est non repertum. Non quod talis tantusque uir, [i 1Kb] Adamantium dicimus, aliquid preterierit: sed quod negligentia posterorum ad nostram usque memoriam non durarit.«

19. Sed fortasse dices mihi: Quid superfluis reples paginas? Nunquid et ille dicit criminis [i 1Kb] esse nominari Origenem, aut ingenii ei laudem dari? Si predicatur talis ac tantus uir, eo magis, si qua sunt illius, in quibus aut apostolicus uir, aut Ecclesie magister dicitur, ut in superioribus ipse profert: aut si quid tale est quod fidem eius, non ingenium solum commendare  uideatur. Hoc quidem faciam, tamen idcirco [k 1Kb] hec protuli, ubi eum talem ac tantum uirum dicit, quia in ea Prefatiuncula, ubi eum dicit Apostolum, uel Prophetam defendi, uel usque ad celum ferri: hunc puto sermonem 372 laudis eius inscriptum. Et sicubi forte scientiam eius laudauimus, tales sunt omnes mee in illum laudes, pro quibus hic tantum in te ignis accendit, quas de suis scriptis nec imputari sibi dignum ducit. uerum quia non dignatur equalem nobiscum personam habere in iudicio, et nos quidem etiam ex suspicionibus [l 1Kb] condemnat: ipse uero neque ex chirographis suis teneri uult, nec  putat in caussa obseruare Scripture sancte debere sententiam, que iubet absque personarum acceptione iudicari: non ut equitas, sed ut ipse uult, ita satisfaciamus pro nobis. Ait enim, Tu si interpretatus es Origenem, culpandus es: ego etiam si eadem dixi, pro quibus ille culpatur, bene feci, et legi debent et teneri. Tu si laudasti ingenium eius, uel scientiam, [a 1Kb] reus es: ego si ingenium laudaui, nichil est.

20. Sed profer, inquit, ubi eum ita laudauerim, ut fidem eius excusarem. Non eque quidem; sed quocunque duxeris sequar. Libellum quemdam scribens, comprehendere quasi indiculo quodam uoluit, quanta apud Latinos uarro scripserit, et quanta apud nostros Origenes in Grecis, in qua ita ait, »Marcum Terentium uarronem miratur antiquitas, quod apud Latinos  tam innumerabiles libros scripserit. Greci Chalcenterum miris efferunt laudibus, quod tantos libros composuerit, quantos quiuis nostrum alienos sua manu describere non possit. Et quia nunc otiosum est apud Latinos Grecorum uoluminum indicem texere, de eo qui Latine scripsit aliqua commemorabo, ut intelligamus nos Epimenidis dormire somnum, et studium quod illi posuerunt in eruditione secularium [b 1Kb] scripturarum, nos in congregandis opibus ponere. Scripsit itaque uarro quadraginta quinque libros Antiquitatum, quatuor de uita populi Romani.« Et cum 373 enumerasset per singula omnia que uarro scripsit, addidit post hec: »Quorsum uarronis et Chalcenteri mentio facta sit queritis, uidelicet ut ad Adamantium [c 1Kb] nostrumque Chalcenterum ueniamus,  qui tanto studio in sanctarum Scripturarum labore sudauit, ut iuste Adamantii nomen acceperit. uultis noscere quanta ingenii sui reliquerit monimenta? sequens titulus ostendit. Scripsit in Genesim libros tredecim; Mysticarum Homiliarum libros duos; in Exodo Excerpta, in Leuitico Excerpta.« Et post multa: »Item, inquit, Monobiblia: [d 1Kb] libros quatuor, de Resurrectione libros duos, et alios de Resurrectione Dialogos duos,« et cum enumerasset omnia eius Opuscula, secundum indiculi fidem addidit et dicit, »uidetisne et Grecos pariter et Latinos unius [Al. huius] labore superatos? Quis enim umquam tanta legere potuit, quanta ipse conscripsit? Pro [Al. Porro] hoc sudore quid accepit [e 1Kb] premii? Damnatur a Demetrio Episcopo, exceptis Palestine  et Arabie et Phenicis, atque Achaie Sacerdotibus:  in damnationem eius consentit urbs Roma. Ipsa contra hunc cogit Senatum, non propter dogmatum nouitatem, non propter heresim, ut nunc aduersum [f 1Kb] eum rabidi canes simulant, sed quia gloriam eloquentie eius et scientie ferre non poterant, et illo dicente, omnes muti putabantur. Hec quare scripserim et ad pauperis lucerne igniculum, cito sermone, [g 1Kb] sed non cauto dictauerim, potestis intelligere, si Epicuros et Aristippos cogitetis.«

21. Si quis tibi [h 1Kb] tunc queso cum ista ad pauperis, ut ais, lucerne igniculum, cito sed non cauto sermone dictares, adstitisset Propheta, et clamasset [Al. exclamasset], o scriptor, cohibe hanc uocem, reprime stilum, erit enim tempus et non multo post, cum tu schisma ab Ecclesia facies, et ut pro ipso schismate  colorem aliquem excusationis inuenias, istos quos nunc omnibus mirabiles facis libros, incipies infamare, et istum quem modo Chalcenterum tuum uocas, et pro merito 374 laudabilis laboris, ais, Adamantium nominatum, dicturus es, non tam libros ad utilitatem anime, quam uenenata dogmata conscripsisse. Hunc quem negas [i 1Kb] iuste a Demetrio in caussa fidei esse damnatum, et hunc quem negas pro dogmatum nouitate accusatum, tu exsecrandum pro nouitate dogmatum dices: et ea que dicis, nunc aduersum eum canes rabidos simulare, hec tu ipse simulabis. Romanum quoque senatum, ut nunc scribis, Epistolis tuis commonitoriis, iuramentis, satellitibus circumuolantibus, etiam tu coges contra eum, et talem uicem pro omnibus laboribus suis Chalcen  tero tuo reddes. Et ideo caue hec nunc scribere, ne cum hec scripseris, et illa egeris, multo uerius tu tuis sententiis condemneris, quam ille alienis. Putasne habuisses Prophete illi hec tibi dicenti fidem, et non magis illum insanum tunc, quam te in hec uenturum putasses? Sed contentio [i 1Kb] hec est, que nec amicis parcit, dummodo ledat inimicos. Tu uero hoc supergressus, tibi ipsi non parcis, dummodo non inimicos conficias, sed amicos.

22. Item ex Prefatione Hebraicarum Questionum post multa: »De Origene autem, inquit, sileo: cuius nomen, si parua licet componere magnis, meo nomine [Al. inuidiosius] inuidiosum est. Qui cum in Homiliis suis quas ad uulgus loquitur, communem editionem sequatur, in Tomis [k 1Kb] Hebraica ueritate superatus, et  suorum circumdatus agminibus, interdum lingue peregrine  querit auxilia. Hoc unum dico, quod uellem cum inuidia nominis eius habere etiam scientiam Scripturarum, flocci pendens imagines umbrasque laruarum, quarum nature esse dicitur, terrere paruulos, et in angulis garrire tenebrosis.« uerum ego iam nec mirari debeo, nec conqueri pro his que in me agit, qui tantis uiris et talibus non pepercit. Nam et sancte memorie Ambrosium Episcopum qualibus figuris laceret, qualibus obtrectationibus secet, 375 in his [a 1Kb] quibus nichilominus laudat Origenem, similiter ex suis Prefationibus edocebo. Prefatio de Homiliis in Lucam ad Paulam et Eustochium: »Ante paucos dies quorundam in Mattheum et Lucam Commentarios uos legisse dixistis, e quibus alter [b 1Kb] et sensibus hebes esset, et alter in uerbis luderet, in sententiis  dormitaret. Quamobrem petitis, ut istiusmodi nugis contemtis, saltem [c 1Kb] triginta et nouem Adamantii nostri in Lucam Homilias, sicut in Greco habentur, interpreter. Molestam rem et tormento similem, alieno, ut ait Tullius, stomacho, et non suo scribere: quam [Al. quod] tamen idcirco nunc faciam, quia sublimiora non poscitis. Siquidem illud quod olim Rome sancta Blesilla efflagitauerat, ut uiginti [d 1Kb] sex tomos illius in Mattheum, et alios quinque in Lucam, [e 1Kb] et triginta duos in Ioannem, nostre lingue traderem, nec uirium mearum, nec otii nec laboris esse perspicitis. Sed quantum apud me et auctoritas uestra et uoluntas ualet, pretermisi paululum Hebraicarum Questionum libros, ut ad arbitrium uestrum, lucratiuis [Al. lucratiui] operis, hec qualiacunque  sunt non mea, sed aliena dictarem; presertim cum a sinistro oscinem [Al. oscinere] coruum audiam crocitantem, et mirum in modum de cunctarum auium ridere coloribus, cum totus ipse tenebrosus sit. Fateor itaque antequam ille obiiciat, Origenem in his Tractatibus quasi puerum [f 1Kb] talis ludere. Alia sunt uirilia eius, et senectutis seria: que si uobis libuerit, et potuero, si Dominus, ut in Latinum uertam sermonem,  dederit commeatum, 376 et pretermissum prius opus expleuero, tunc uidere poteritis, imo per uos Romana lingua cognoscet, quantum boni et ante nescierit, et scire nunc ceperit.«

23. Ecce que de Origene et de Ambrosio [g 1Kb] sentiat. Quod si negare uoluerit hoc quod omnes sciunt, quia de sancto Ambrosio dixerit, primo ex eo conuincetur, quod apud Latinos ipsius tantum, et non alterius in Lucam Commentarius fertur. Deinde scit me habere Epistolam suam, in qua hoc [h 1Kb] ipsum de aliis excusans, in illum conuertit suspicionem. uerum, quia Epistola illa etiam secretiora quedam continet, que interim modo publicari nolo ante tempus, ex aliis adhuc his similibus approbabimus. Interim Origenis libros, ut supra diximus, in omnem admirationem  extollit, et dicit, quod »si eos interpretetur, Romana lingua cognoscet quantum boni et ante nescierit et scire nunc ceperit, id est, in Mattheum, inquit, uiginti [i 1Kb] sex libros, et in Lucam quinque, et in Ioannem triginta duos.« Isti sunt quos magnificat, in quibus [i 1Kb] eadem prorsus omnia, sed latius et copiosius, que et in istis libris, pro quibus me arguit, continentur. Quod si iste promittit se istos interpretaturum, me quare pro similibus incusat? Sed quoniam polliciti sumus probaturos nos quomodo laceret uirum omnium [Al. omni] admiratione dignum, Ambrosium Episcopum, qui non solum Mediolanensis Ecclesie, uerum omnium Ecclesiarum columna quedam et turris inexpugnabilis fuit, unam adhuc [k 1Kb] ipsius Prefationem ponemus, ex qua 377 uideatis,  uel tantum uirum quam fede et indigne laceret, uel iterum quomodo Didymum usque ad celum efferat laudibus, quem rursus usque ad inferna demergit [Al. demergat]: uel quomodo de urbe Roma, Deo fauente, capite Christianorum, ea dicat, que dicebantur tunc, cum Gentiles in ea populi et persecutores Principes morabantur.

24. Prefatio ad Paulinianum de Spiritu Sancto:  »Dum [Al. Cum] in Babylone uersarer, et purpurate meretricis essem colonus, et iure Quiritum uiuerem, uolui aliquid garrire de Spiritu Sancto, et ceptum opusculum eiusdem urbis Pontifici [a 1Kb] dedicare. Et ecce olla illa que in Ieremia post baculum cernitur, a facie cepit Aquilonis ardere, et Phariseorum conclamauit senatus, et nullus scriba uel fictus, sed omnis, quasi indicto sibi prelio, aduersum me imperitie factio coniurauit. Illico ego uelut postliminio Ierosolymam sum reuersus, et post Romuli casam, et [b 1Kb] nudorum lupercal, diuersorium Marie et speluncam Saluatoris aspexi. Itaque, mi Pauliniane frater, quia supradictus Pontifex [c 1Kb] Damasus, qui me ad hoc opus primus impulerat, iam dormiuit in Domino, tam tuo [Al. tuus], quam uenerabilium mihi,  ancillarum Christi, Paule et Eustochii nunc adiutus oratu [Al. orationibus], canticum, quod cantare non potui in terra aliena, hic a uobis prouocatus in Iudea immurmuro, [d 1Kb] augustiorem multo locum existimans, qui Saluatorem mundi, quam qui fratris genuit parricidam. Et ut auctorem titulo fatear, malui alieni operis interpres existere, quam ut quidam faciunt, quasi [e 1Kb] informis cornicula, alienis me coloribus adornare. Legi dudum de Spiritu Sancto cuiusdam libellos, et iuxta Comici  sententiam, ex Grecis bonis Latina uidi non bona. Nihil ibi 378 dialecticum, nichil [f 1Kb] uirile atque districtum, quod lectorem, uel ingratis in assensum trahat, sed flaccidum totum, molle, nitidum, atque formosum, et exquisitis hinc inde coloribus pigmentatum. Didymus uero  meus oculum [Al. oculos] habens sponse de Cantico Canticorum, et illa lumina, que [g 1Kb] in candentes iam segetes sublimari iehsu precipit, procul altius intuetur, et antiquum nobis morem reddit, ut uidens uocetur Propheta. Certe qui hunc legerit, Latinorum furta cognoscet, et contemnet riuulos cum ceperit haurire de fontibus. Imperitus sermone est, sed non scientia, apostolicum uirum ex ipso stilo exprimens, tam sensuum [h 1Kb] nomine, quam simplicitate uerborum.«

25. Audistis quomodo quem ante coruum dixerat et totum tenebrosum, nunc iterum corniculam dicat, alienis se pennis uel coloribus depingentem, et quam turpiter laceret, et nichil uirile dicat habere uirum, qui ad Ecclesiarum Christi gloriam electus a Deo est,  qui in testimoniis Domini locutus est, in conspectu persecutorum regum, et non est confusus. Ambrosius sanctus de Spiritu Sancto, non solum uerbis, sed et sanguine suo scripsit. Obtulit enim persecutoribus sanguinem suum, quem [Al. quod] in se fudit: sed a Deo ad alios adhuc reseruabatur labores. Quod [Al. Qui] etiamsi secutus est Grecos catholicos nostrorum Scriptores, et aliquid de eorum scriptis presumpsit, non continuo hec debuit tua esse summa cura, hic labor, hoc studium, ut pro hac caussa interpretareris librum Didymi de Sancto Spiritu, ut furta illius cognoscerentur, qui fortassis etiam necessitatem scribendi passus est, ut insanientibus tunc hereticis responderet. Hec est Christiana [Al. Christiani] modestia? Sic monita seruamus Apostoli 379 dicentis,  Nihil per contentionem, neque per inanem gloriam ? Deinde quomodo [Al. quero], ut iterum [Al. intantum] eadem repetam, tu qui predicas non furandum, furaris? Paulo ante interpretationem Michee obiectum tibi dicebas, quasi Origenis dicta furareris. Tu furtum quidem non negasti, sed ais: »Quod mihi illi maledictum uehemens existimant, hoc ego laudem duco maximam, cum illum imitari uolo, qui cunctis prudentibus et nobis [Al. uobis] placet.« Tua furta laudem tibi prestant maximam: alios furta sua apud te coruos et corniculas faciunt. Si tu Origenem, quem alterum post Apostolos dicis, recte facis imitari, quid concidis eum, qui secutus est Didymum, quem nichilominus et Prophetam nominas et Apostolicum uirum designas? Si ergo neque tanto  ac tali uiro Ambrosio pepercisti, et eum quem alterum post Apostolos scribis, atque omnibus placere prudentibus, ac mille aliis laudibus, non duobus, ut dicis, sed [i 1Kb] innumeris scriptis tuis usque ad celum extulisti, rursum hereticum, quem ante Apostolum facis: et Didymum ipsum hunc, quem nunc Prophetam uidentem, et oculum habentem sponse de Cantico Canticorum, et Apostolicum uirum sensuum nomine designas, iterum eum peruersum doctorem criminaris, et inter hereticorum consortia tua censoria, ut ais, uirgula segregas: quam uirgulam a quo acceperis nescio: nam Petrum semel scimus claues a Christo accepisse, istas modo censorias uirgulas qui [Al. quis] spiritus erogat, tu uideris: si inquam [Al. inique] istos omnes, quos tuo ore  laudasti, tuo ore rursum condemnas, quid ego ad istos pulex de me conquerar, si me nunc laceres, quem et in Epistolis tuis ante laudaueras, et in Chronicis tuis [a 1Kb] Florentio et Bonoso, pro uite, ut ais, nobilitate coniunxeras?

26. Etiam nec illud eius admirabile factum silendum est, ne pudorem 380 incutiamus audientibus, quod Marcellini Consulis [b 1Kb] neptem, quam Romane nobilitatis primam, paruulo filio Rome derelicto, Ierosolymam petiisse, et ibi ob insigne meritum uirtutis Teclam nominatam, in ipsis Chronicis suis scripserat: post id de exemplaribus suis erasit, cum actus suos uidisset districtioris discipline femine displicere. Compellimur quidem plura adhuc de scriptis eius congregare, ut agnoscatur, quam uerum  sit et hoc quod scribit, quod in suis duabus tantum Prefatiunculis Origenis meminerit, in his [Al. et hoc] non fidem eius, sed ingenium, non dogmatisten eum, sed interpretem laudans. Adhibui [c 1Kb] interim decem.

27. Sed ne dilatari nimis sermonem onerosum sit, sufficiant interim hec, in quibus eum et quasi Apostolum laudat, et quasi Ecclesiarum magistrum: et quia non pro fide, non [Al. nec] pro dogmatum nouitate, ut rabidi nunc canes simulant, aduersum eum moueatur ordo Romanus: et quia ipsum sequitur, qui omnibus prudentibus et ipsi placet, et omnia illa, que inserte superius eius Prefatiuncule contestantur. uerum hec quoquo modo sint, quecunque habes tu cum istis uel antiquis, uel nouellis scriptoribus,  siue eos tu Apostolos, siue eos [d 1Kb] uenerarios scribas, siue Prophetas eos tu, siue peruersos doctores uoces, ad me ista quid spectant? Tu pro his uarietatibus tuis, pro contumeliis et lacerationibus bonorum, recte penitentiam [e 1Kb] egeris, si tamen egeris. Mihi quare dicis, si secuti sunt errantem, sequantur correctum? Apage, absit a me. Numquam ego nec te, nec alium errantem secutus sum, sed in uirtute Christi, nec te, nec alium quemquam, nisi Ecclesiam  Catholicam sequar. Tu qui scripsisti talia, et secutus es eos, quos errasse credebas, qui tam indigne de Deo scripsisse conuictus es, tu age penitentiam, 381 si tamen putas tibi blasphemie crimen ignosci

27. Nunquid mea aliqua proferre potes scripta similia, in quibus me uel in iuuentute errasse conuincas? sicut tu non tam confiteris quam conuinceris. Ego me interpretandi disciplina tantummodo imitatum te dixi uel secutum, [f 1Kb] sed tamen in nullo alio, in quo etiam tibi omnem iniuriam factam esse dicis, quia secutus sum, quod te uideram in Homiliis secundum Luce Euangelium fecisse, ut [g 1Kb] ubi de Filio Dei in Greco non recte inueneras, preterieris, in illo loco ubi dicit: Magnificat anima mea Dominum:  et exultauit spiritus meus in Deo salutari meo. Nosti quia de anima, sicubi illa, que solent dici, non preterieris [Al. preterires], sed ea adhuc etiam, ex te additis quibusdam assertionibus, lucidius scripseris, ut in illo loco, Ecce ut facta est uox salutationis tue in auribus meis, exultauit infans in utero meo; ubi dicis, quod non erat hoc principium substantie eius, de tuo [h 1Kb] addidisti, atque nature. Hec et mille alia his similia in interpretationibus tuis, siue in his ipsis Homiliis, siue in Ieremia, uel in Isaia, maxime autem in Ezechiele subtraxisti. De fide autem, id est, de Trinitate cum in aliquantis locis aliter inuenisses, que tibi uisa sunt, pretermisisti. Hoc genus interpretandi uterque nostrum tenuit. Quod si alius culparet, tu utique respondere deberes, qui primus hoc  feceras. Nunc ipse [i 1Kb] id culpas, sine dubio, unde ipse culperis. uerbum de uerbo interpretari, antea et stultum esse et malitiosum pronuntiasti. In hoc secutus sum te. Nunquid 382 de hoc uis ut peniteat me, quia tu modo mutasti sententiam, et ad uerbum interpretatum te dicis? Si qua in fide minus edificabant, abstulisti, ita tamen abstulisti, ut non omnia nec in omnibus penitus amputares. Denique in Homiliis [i 10Kb] Isaie, uisio Dei Filium et Spiritum Sanctum  retulit. Ita tu transtulisti, adiiciens ex te, quod sensum auctoris ad clementiorem traheret intellectum. Ais enim: » [a 1Kb] Que sunt ista duo Seraphim? Dominus meus iehsu Christus et Spiritus Sanctus.« Et ex tuo addidisti, »Nec putes Trinitatis dissidere naturam, si nominum seruantur officia.« Hec et ego in quamplurimis feci, [b 1Kb] et aut desecaui, aut ad saniorem intelligentiam declinaui. Pro his me iubes agere penitentiam. Non puto hoc te sentire. Quod si pro his neque tibi, neque mihi penitendum est, pro quibus me aliis inuitas ad penitentiam?

28. Scripta mea nulla exstant, in quibus error meus aliquis corrigendus sit. Tua exstant multa, que, ut uideo, [c 1Kb] nunc secundum sententiam tuam uniuersa damnanda sunt. Exceperas tibi Commentarios  in Epistolam ad Ephesios, in quibus te putaueras [Al. putabas] aliquid emendatius condidisse. Etiam ipse [Forte ibi] uidisti, quam similes per omnia esse Origenis sensibus inuenti sunt, imo [Al. uno] et plus aliquid, quam hoc quod damnari expostulas, continere. Et nisi ipse de his iam tibi exclusisses penitentie facultatem, dicens, »Reuoluite Commentarios meos in Epistolam ad Ephesios, et inde agnoscetis, quomodo Origenis dogmatibus aduersatus sum.« 383 Fortassis uelles iterum et de his penitere, et in istis condemnare temetipsum, sicut et in ceteris. Tamen quantum in me est, concedo ego tibi et pro his penitere: sed et pro omnibus non solum, que locutus es, sed et que locuturus es, si agas penitentiam, bene facis. Certum est enim,  quod penitenda sunt cuncta que scripseris, Quod si hinc me aliquis culpandum putat, quare omnino aliquid de Origene interpretatus sum, [d 1Kb] si hoc culpatur, ego in hoc opere postremus sum, et necesse est, ut culpa a primis incipiat. Et tamen nemo commissum punit, quod, ne admitteretur [Al. committeretur], ante non uetuit. Licuit, fecimus. Si quid prohibet lex, obseruari in posterum solet. Sed [e 1Kb] damnari dicit quis debere cum auctore suo libros. Sed quid facimus de isto auctore, qui eadem scribit, sicut superius plenissime ostendi? Similem excipiat  eandemque sententiam. Ego hoc nec peto, nec urgeo, licet ille mecum hostiliter agat; sed, ut uideo, ipse sibi hoc, temere alios condemnando, conquirit.

29. uerum ut iterum tecum ex tuis uerbis loquar, ipse scribis in istis Inuectiuis tuis , me interpretatione mea hoc ostendisse, quod ego quidem essem catholicus, Origenes autem, quem interpretabar, hereticus. Ais enim: »Hoc est dicere, quia ego sum quidem catholicus, iste autem, quem interpretor, hereticus.« Ais enim, hoc legi [f 1Kb] . Si, ut dicis, hoc toto opere meo ostendi, quod ego catholicus sum, et Origenes hereticus, quid adhuc aliud queritur? Nonne totum agis, et illum hereticum et me catholicum dici [Al. dicam]? Si hoc dixisse me, et hoc toto opere meo satis egisse testaris, que tibi  iam accusationis caussa superfuit? Quo profecit tua ista [g 1Kb] in nos Inuectio? Si Origenem hereticum esse ostendi, et me catholicum, recte feci, an non recte? Si recte, cur ad culpam et accusationem, que recte gesta sunt, uocas? Si non est rectum, Origenem hereticum dici, cur me hoc nomine in ius uocas? Quid opus fuit te interpretari 384 malitiosius [Al. malitiose] ea que secundum tuum interpretandi morem fuerant translata, licet incultiori sermone? Quid certe opus erat auditores tuos illudere: et illis aliud opinantibus, te aliud agere? Illi enim hoc existimant, quod tu aduersum eos agas, qui Origenem catholicum defendunt; tu uero illos arguis, et accusas, qui hereticum illum designarunt. Propter hoc forte me inuitabas ad penitentiam? Non intellexeram. ueruntamen  scito, me ne de hoc quidem penitudinem gerere, quin dicam non omnia, que in libris eius inueniuntur tanquam catholica esse suscipienda. Que utrum sua sint, ut dicis, an ab aliis inserta, ut nos putamus, Deus uiderit. A nobis interim ubi ad fidei fastigium et ueritatem uentum fuerit, respuuntur. Tu tamen dic, quid exposcis a nobis: hereticum uis ut dicamus Origenem? Hoc fecisse nos, [h 1Kb] culpas. Sed catholicum? Pro hoc nos accusas. Designa manifestius, quid uelis, si tamen potes aliquid horum medium inuenire, quod uelis. Isti sunt omnes sales  tui de Alexandri, et Porphyrii, et ipsius Aristotelis acumine congregati. Hec est omnis illa iactantia, qua te a prima etate usque ad senectam in Grammaticorum et Rhetorum et Philosophorum scholis ac disciplinis predicas esse uersatum, ut procederes Origenem pronuntiaturus hereticum, et in ea ipsa oratione, qua in illum ferebas sententiam, accusares eum quem asserebas, quod illum hereticum designarit. uide quia nusquam cura ueritatis ac fidei, nusquam religionis ac iudicii contemplatio, sed sola male loquendi et lacerandi fratres, exercita [Al. exercitata] libido uersatur in lingua, sola in corde humana contentio, sola inuidia et liuor in mente: in tantum ut cum odiorum tibi caussa non esset [Al. adesset], cognominatum te a me fratrem et collegam,  licet cum preconio, indignanter acciperes. Ignosce mihi, quod nesciebam te  dici, et incompellabilem nominari. Miror tamen, quod ea me condemnare deposcas, que a me notata conquereris.

385 30. Ad illam sane incusationis eius partem, superfluum [a 1Kb] uidetur uel respondere aliquid, ubi pie et religiose dicta Martyris Pamphili, aut falsa dici uult, aut etiam si uera sint, spernenda decernit. Cui iam iste deferat? cui iam parcat? Omnes apud istum Greci Scriptores antiqui Ecclesiastici errauerunt. Latinis uero quomodo deroget, quomodo carpat singulos, uel ueterum, uel nouorum, diuersa eius qui legit Opuscula, recognoscit. Sed nunc ne Martyres quidem apud eum habere possunt aliquid reuerentie.  Non, inquit, credo quia [Al. quod] Martyris sit. Hoc si uelimus de omnibus Scriptorum dicere libellis, que erit in singulis probatio? Si dicam, non est uerum, quia Stromatum libri quos dicis, Origenis sunt: unde ipsius esse probantur [Al. probabuntur]? Ex ceterorum, inquit, similitudine. Sed sicut ille, qui in scriptura alicuius falsum facere uult, manus eius imitatur: ita et qui sua dicta sub alterius nomine uult inserere, stilum sine dubio imitabitur eius, cuius et nomen asciuit. Deinde ut omnia, que iustissime [Al. iustissima] dici possunt, breuitatis caussa preteream, si in tantum uolebas audere [Al. audiri], ut Martyrem reprehenderes, dicta ipsa, que tibi uidebantur reprehensibilia, in medium proferre debueras, et tunc unusquisque legentium uidisset [Al.  uidens], quid ibi esset absurdum, quid consequens, quid iniquum, quid certe contra Apostolicas regulas, [b 1Kb] sed tantum nescio quid impietatis, pro quo, ut dicis, expiando, sanguinem suum fuderit Martyr. Ipsa illa uerba si legeret, iam non tua, sed sua sententia, aut errasse Martyrem, aut nomine Martyris, absurdam et impiam conscriptionem ab alio diceret  esse compositam. Nunc uero sciens, quia si legantur ea, que reprehendis, nota retorquebitur in eum, qui culpat iniuste, ea quidem, que reprehendis, non profers: tua autem illa censoria uirgula et arroganti auctoritate decernis, Ille arceatur a bibliothecis, ille recipiatur: et iterum iste 386 ipse, qui hodie receptus est, crastino si eum alius aliquis preter me laudauerit, [c 1Kb] eiiciatur, et cum illo ipse qui laudauit. Hic autem catholicus habeatur, etiam si aliquando uideatur errasse: illi erroris uenia non detur, etiam si ea dicat, que ego dixi, et neque interpretetur quis eum, neque legat, ne quis mea furta cognoscat. Hic hereticus quidem, sed magister meus est. Et hic licet Iudeus sit, et de Synagoga Satane conductus uerba uendat ad pretium, tamen magister meus est,  et preferatur omnibus, quia apud ipsos solum [Al. solos] Scripturarum ueritas permanet. Si tibi istud auctoritatis uniuersa pariter iniunxisset Ecclesia, et exigeretur a te, ut de singulis uel de omnibus iudicares, nonne graue et periculosum onus, ne tibi imponeretur, excusare debueras? Nunc uero in tantum quotidiana derogandi meditatione profecimus, ut iam nec Martyribus parcamus. Sed ponamus, quod non sit Martyris libellus iste, sed cuiuscunque unius de Ecclesia, nunquid suis uerbis usus est, quisquis ille est Scriptor, ut meritis [d 1Kb] cedendum uideatur auctoris? De ipsis Origenis uoluminibus ponit exempla, et quid de singulis sentiat, non sui defensoris uerbis, sed eius ipsius, qui accusabatur, ostendit. Et sicut aduersum te modo, multo meis uerbis  uehementiora sunt tua scripta: ita illum non excusantis auctoritas, sed sua dicta defendunt. Et ideo superflua est de auctore questio, ubi defensio talis est, que assertore non egeat.

31. Sed ad illud iam nequissimum incusationis eius caput et inuidiosissimum ueniendum est, [e 1Kb] imo non inuidiosum, sed inuidum. Ait enim, Quis prudentium, uel quis Sanctorum aggredi uoluit in Latinum uertere, quod tu ausus es? Ego ipse, inquit, sepe [f 1Kb] rogatus a multis, non feci. Et quidem Sancti quare hoc non fecerint, facilis excusatio est. Non enim continuo, qui Sanctus et prudens est Latinus, 387 etiam lingue Grece notitiam sufficienter habet. Nec sanctitati eius detrahitur, cui deest peregrine lingue notitia. Aut iterum non continuo si  scientiam quis habet Greci sermonis, etiam uoluntatem interpretandi habet. Aut etiam si habet, non statim discutiendus est ille, qui pauca interpretatus est, quare non plura, aut cur non illa, sed illa. Libertas est enim in huiuscemodi opere, et est uel in arbitrio scribentis, uel in desiderio deposcentis; et tamen de sancto Hilario dicit, et de sancto uictorino:  quorum alterum interpretis titulo nichil omnino arbitror transtulisse de Greco: alterum ipse dicit, Heliodori cuiusdam Presbyteri usum scientia, ut que ille sibi hauriret ex fonte Grecorum, ipse Latino ea sermone digereret, pro eo quod [a 1Kb] aut nichil aut parum Grece nosset. Illi ergo cur hec non fecerint, et facilis et manifesta est excusatio: de te sane mirandum est quare hoc feceris. Quid enim magis audax, uel quid amplius temerarium, libros istos interpretari Origenis, quorum iam pene omnem continentiam in aliis libris scripseras? quorum omnia iam dicta, que reprehensibilia nunc dicis, sub proprii nominis sermone protuleras?

32. An ut diuinarum Scripturarum libros, quos ad plenissimum fidei Instrumentum Ecclesiis Christi  Apostoli tradiderunt, noua nunc et a Iudeis mutata interpretatione mutares? Quid tibi ex his duabus caussis magis uideatur illicitum? Nam Origenis dicta [b 1Kb] , siue placent, ut hominis dicta placent, siue displicent, ut hominis falsa dicta facile contemnuntur. Ista uero que nunc tu interpretaris, et per Ecclesias et monasteria, per oppida et castella transmittis, quomodo suscipiemus? tanquam diuina, an tanquam humana? Et quid facimus, quod que Prophetarum uel Legislatorum nominibus titulantur, ueriora hec abs te, quam illa que Apostoli probauerunt, affirmantur? Istud commissum, dic, quomodo emendabitur, 388 imo nefas [Al. add. hoc] quomodo expiabitur? Si enim in explicanda [Al. explananda] lege aliquid aliter sensisse, damnabile apud  te ducitur: ipsam legem peruertere in aliud quam Apostoli tradiderunt, quoties damnabile iudicandum est? Cur non magis pro huius ausi temeritate dicamus: [c 1Kb] Quis ex tot et tantis prudentibus et sanctis uiris, qui ante te fuerunt ad istud opus ausus sit manum mittere? Quis presumserit sacras Sancti Spiritus uoces et diuina uolumina temerare? Quis preter te diuino muneri et Apostolorum hereditati manus imulerit [Al. intulit]?

33. Et quidem cum ingens copia fuisse ex initio in Ecclesiis Dei, et precipue Ierosolymis eorum, qui ex circumcisione crediderant, referatur, in quibus utique lingue utriusque perfectam fuisse scientiam, et legis peritiam probabilem, administrati pontificatus testatur officium. Quis ergo in ista eruditorum  uirorum [d 1Kb] copia ausus est Instrumentum diuinum, quod Apostoli Ecclesiis tradiderunt, et depositum  Sancti Spiritus compilare? An non est compilare cum quedam quidem immutantur, et error dicitur corrigi? Nam omnis illa historia de Susanna, que castitatis exemplum prebebat Ecclesiis Dei, ab isto abscissa est et abiecta atque posthabita. Trium puerorum hymnus, qui maxime diebus solemnibus in Ecclesia [Al. Ecclesiis] Dei canitur, ab isto e loco suo penitus erasus [Al. abrasus] est. Et quid per singula commemoro de his, quorum comprehendere numerum nequeo? De quo ut omittam illud dicere, quod Septuaginta duorum uirorum per cellulas interpretantium unam et consonam uocem, dubitandum non est, Spiritus Sancti inspiratione prolatam [e 1Kb] , et maioris [f 1Kb] id debere esse auctoritatis, quam id quod ab uno homine, sibi Barraba aspirante, translatum est. Ut ergo hoc  [Al. hec] omittam, uide quid dicimus, uerbi caussa. Petrus Romane Ecclesie per uiginti et quatuor annos prefuit: dubitandum non est, quin sicut cetera, 389 que ad instructionem pertinent, etiam librorum Instrumenta Ecclesie ipse tradiderit, que utique iam tunc, ipso sedente et docente, recitabantur. Quid ergo? Decepit Petrus Apostolus Christi Ecclesiam, et libros ei falsos et nichil ueritatis continentes tradidit, et cum sciret, quod uerum est haberi apud Iudeos, apud Christianos uolebat haberi quod falsum est? Sed fortasse dicit, quia sine literis erat Petrus, et sciebat quidem, Iudeorum libros magis esse ueros, quam istos, qui erant in Ecclesia: sed interpretari non poterat propter sermonis imperitiam. Et quid? Nihil in isto agebat ignea lingua per  Spiritum Sanctum celitus data? Non ergo omnibus linguis loquebantur Apostoli?

34. Sed [g 1Kb] concedamus, quia non potuerit Petrus Apostolus facere quod hic modo fecit: de Paulo quid dicimus? Num et Paulus sine literis fuit? Hebreus ex Hebreis, secundum legem Phariseus, edoctus secus pedes Gamalielis, qui etiam et ipse Rome positus, si quid Petro defuisset, putas non potuit adimplere? Quomodo ergo isti, qui precipiebant discipulis ut attenderent lectioni, emendatas eis et ueras non dabant lectiones; et qui precipiunt ne attendamus Iudaicis fabulis et genealogiis, que questiones magis prestant, quam edificationem: et iterum cauere nos iubent, et obseruare maxime eos, qui ex circumcisione sunt: quomodo non peruidebant per  spiritum, [h 1Kb] quod futurum esset tempus post quadringentos fere annos, quando Ecclesia, cognito eo quod  ab Apostolis non sibi esset tradita ueritas ueteris Instrumenti, legatos mitteret ad istos, quos illi tunc Circumcisionem uocabant, obsecrans et exorans, ut sibi de ueritate, que apud ipsos [a 1Kb] est, aliquid largirentur? Per totos istos quadringentos annos errasse se, et ignorasse quod uerum est, fateretur? Adscitam se quidem 390 esse ex Gentibus sponsam Christo per Apostolos: sed non ab eis ueris monilibus exornatam: putasse se lapides esse pretiosos, nunc autem deprehendisse, quod non sunt uere iste gemme, quas sibi Apostoli Christi imposuerant: erubescere se ad publicum procedere, falsis et non ueris lapidibus adornatam, et ideo rogare se, ut uel Barrabam illum quem aliquando, ut Christo nuberet, spreuerat, mittant ad se qui possit cum uno electo ex suis uiro  ornamenta sibi uera, que Apostoli non prestiterant, reparare?

35. Quid ergo mirum est, si me minimum et nullius numeri hominem laceret, si Ambrosium secet, si Hilarium, si Lactantium, si Didymum reprehendat? Nec multum dolere de iniuria mea debeo, pro eo quod opus meum ipse interpretari denuo aggressus est, cum me Septuaginta interpretibus in hac equauerit contumelia. Sed et illud quomodo accipiendum est? Quantum accessisse ad incredulitatem ex [b 1Kb] hoc facto Gentilibus estimatis? Non enim latent eos, que apud nos aguntur. Scientes ergo legem nostram nunc emendatam uel mutatam, nonne dicunt apud semetipsos, errant isti, nec est apud eos aliquid ueritatis? Ecce ipsi cum uolunt, leges suas corrigunt  et emendant. Certum est autem errorem precessisse, ubi emendatio subsecuta est, nec diuinum uideri posse, quod ab homine mutatur. Hoc nobis prestitit tua ista nimia sapientia, ut omnes [c 1Kb] insipientes etiam a Gentilibus iudicemur. Nolo sapientiam, quam Petrus et Paulus non docuit: nolo ueritatem, quam Apostoli non probauerunt. Tua uerba sunt, Post quadringentos annos non debere simplices Latinorum aures noue doctrine uoce pulsari. Modo tu dicis: Omnis qui putabat [d 1Kb] Susannam nuptis et innuptis exemplum pudicitie prestitisse, errauit. Non est uerum. Et omnis qui putabat, quod puer 391 Daniel Spiritu Sancto fuerit repletus, et arguerit adulteros senes, errauit: non erat uerum. Et omnis Ecclesia  per orbem terrarum, siue eorum qui in corpore sunt, siue eorum qui ad Dominum perrexerunt, siue illi sancti Confessores fuerunt, seu etiam sancti Martyres, quicunque Hymnum trium puerorum in Ecclesia Domini cecinerunt, omnes errauerunt, et falsa cecinerunt. Modo ergo nobis post quadringentos annos Legis ueritas empta pretio de Synagoga procedit. Posteaquam senuit mundus, et perurgentur cuncta ad finem, scribamus etiam in [e 1Kb] sepulcris ueterum, ut sciant et ipsi qui hic aliter legerant, quia Ionas non habuit umbram cucurbite, sed hedere; et iterum cum uoluerit legislator, nec hedere, sed alterius uirgulti.

36. Sed et Origenes, inquit, asteriscos fecit, ex translatione Theodotionis assumens, ut componeret uolumina, que appellantur Hexapla. Et quid Origenem  istum, quando tibi [f 1Kb] placet condemnandum, quando placet imitandum producis. uerisimile est, ut eundem tu et defensorem adhibeas et reum. Auctorem facti tui habere potes eum, quem et primus ipse condemnas, et ad condemnationem eius Epistolis tuis Romanum cogis senatum? Ante hoc prouidere [Al. prohibere] debueras. Nemo succidit arborem, cui inniti parat: nemo in sua caussa fidem eius [g 1Kb] implorat, cuius ipse reprobat fidem. Siue hoc fecit Origenes, siue non fecit, quid ad te? Si ad illius exemplum iudicari uis, relege sententias tuas, et uide quid dixeris. Hoc non est, [h 1Kb] inquis, se purgare: sed socios criminis querere. Noli ergo et tu socios criminis querere, sed purgationem facti require. ueruntamen uideamus quid tale etiam reus et [i 1Kb] actor  simul Origenes fecerit. Ego illius nec unum locum ex Scripturis diuinis de Hebreis inuenio translatum. 392 Et quomodo factum tuum et illius simile uideri potest? Apostate quidem et Iudei interpretati sunt ea, quorum lectione Iudei maxime utuntur. Et quia frequenter si disputatio accidisset, uel immutata esse aliquanta, uel deesse, uel abundare in nostris Scripturis mentiebantur, uoluit Origenes nostris ostendere, qualis apud Iudeos Scripturarum lectio teneretur et in propriis paginis uel columnellis editiones eorum singulas quasque descripsit, et ea que apud illos sunt addita uel decerpta, certis quibusque signis additis, ad uersiculorum capita designauit, et in alieno non suo opere, suas tantummodo notas  fixit: ut sciremus non quod nobis, sed quid Iudeis aduersum nos certantibus, aut deesse, aut abundare uideretur. Quod tale esset, quale si quis accepto Breuiculo, in quo militum nomina continentur, nitatur inspicere, quanti ex militibus supersint, quanti in bello ceciderint; et requirens qui inspicere missus est, propriam notam, uerbi caussa, ut dici solet, [a 18Kb] ad uniuscuiusque defuncti nomen adscribat, et propria rursus nota superstitem signet. Nunquid uidebitur is, qui notam ad defuncti nomen apponit, et propria rursum nota superstitem signat, quod egerit aliquid ut uel hic defuncti, uel ille uiuentis caussam acciperet? Sed quod eos qui ab aliis fuerint perempti, iste annotationis [b 1Kb] designauit indiciis. Ita ergo fecit et ille, ea que per alios Interpretes siue perempta  fuerant, seu etiam abundantius prolata, propriis quibusdam signis, id est, asterisci et obelisci notulis designauit. Ceterum neque uerbum aliquod de suo unum saltem inseruit, neque [c 1Kb] nostrorum exemplariorum fidem fecit in aliquo uacillare: sed ea que minus uidebantur secundum cursum litere plana et lucida, spiritalis intelligentie ostendit referta mysteriis. Quid tibi ergo Origenis factum [d 1Kb] in hoc potest 393 prestare solatii, cuius neque opus simile aliquod ostendere potes, et in quo tantum laboras, ut litera occidat consequentem: dum ille e contrario spiritus uiuificantis esse conatur [Al. conetur] assertor?

37. Tuum [e 1Kb] igitur, frater, tuum istud factum, nec quemquam te in hoc comitem uel socium in Ecclesia  habuisse, certum est: nisi istum solum, quem frequenter commemoras [Al. commemorabas], Barrabam. Quis enim alius auderet ab Apostolis tradita Ecclesie instrumenta temerare, nisi Iudaicus spiritus? Illi te, o mi frater, antequam a Iudeis capereris, carissime, illi te in hec mala precipitant. Illi te libellis editis, notas infligere Christianis, illi te nec Martyribus parcere faciunt, et de omni Christianorum ordine fanda atque nefanda conscribere [Al. scribere], turbare pacem nostram, scandala Ecclesie generare. Illi etiam aduersum teipsum, et scripta tua, [f 1Kb] quasi que Christianus aliquando locutus sis, cogunt ferre sententiam. Et ideo tibi omnes sordemus, dum illi pessimis suis artibus [g 1Kb] tibi nimium placent. Nam quomodo si tu Pauli literis acquiesceres, dicenti: Si  quis frater preuentus fuerit in aliquo delicto, uos qui spirituales estis, instruite huiusmodi in spiritu mansuetudinis , ita efferbuisses, ut in nullo prorsus spiritalis institutionis ordinem custodires? Pone enim aliquid me scripsisse contumeliosum: pone quod tibi uiro summe eloquentie et fratri et college mihi, quem imitandum in disciplina interpretandi dixi, iniuriam fecerim; tamen post pacem illam [h 1Kb] summo uix sudore reparatam, hec prima adhuc de meis iniuriis querela ad te peruenerat. Sed et illam tuam ponamus iniuriam, quod in interpretando Origenem te imitatus [Al. imitans], aliqua preterierim, que mihi minus edificationis in fide habere uidebantur. Culpandus pro hoc eram fortassis, et emendandus? Scripta, ut ais, ad te fratrum  missa sunt, deposcentium culpas interpretis argui. Quid tu 394 uir spiritalis agis? quid forme et exempli in rebus [i 1Kb] talibus ceteris prebes? Fratris turpitudinem non solum nudatam his qui foris sunt nuntias, sed et obtecta denudas. Pone quia non te imitatus, hoc feci, sed ebrietas aliqua [i 1Kb] subrepens, sicut Patriarche fecit, nudauerit turpitudinem nostram: nunquid maledictionem consecutus fores, si obuersus incedens, leui palliolo rescripti tui contexisses opprobrium nostrum, et si uelasset Epistola uigilantis, quem stilus nudauerat dormitantis?

38. Sed aliud rescribere non poteram his, qui ad me talem Epistolam miserant, ut nisi ita rescripsissem, aut reinterpretatus [Al. interpretatus] essem ea ad uerbum, que tu es interpretatus ad sensum, etiam  ego Origenem sequi uiderer. Nondum dico que sit illa aut qualis Epistola: tamen quoniam uiri nobilis Pammachii continet nomen, quid fuisset absurdum, si ei tale aliquid respondisses? Frater, non est temere de alterius opere iudicandum. Nam et tu ipse nosti quid feceris, quando aduersum Iouinianum Romam misi libellos: cum eos quidam [Al. quidem] aliter intelligerent, quam ego me dictasse memineram. Nonne cum iam a plurimis legerentur, et offenderentur pene omnes, cum quibus etiam [k 1Kb] tu ipse esse putabaris, exemplaria iam de foro, iam de publico subtraxisti, et hec non ad aliquem alium, sed ad me remisisti, caussam pariter, quia multi scandalum pati uidebantur, insinuans: quomodo ego Apologeticum denuo descripsi, et que aliter intelligebantur,  ad intelligentiam rectiorem prout potui, reuocaui? Aequum est ergo, ut quod nobis fieri uolumus, aliis nos faciamus. Sicut enim meos libros mihi remisisti, ut a me emendarentur: ita et ad illum suos remitte, et quod culpabile uidetur, insinua, ut ipse se, si in aliquo errauit, emendet. Tum [a 1Kb] preterea et nos iam in multis exercuimus ingenium, 395 et multa iam nobis opuscula desudata sunt. Ille hoc primum prope opus adiit, et fortasse compulsus: et nichil mirum si fluctuauit in primis. Nec occasio derogandi Christianis captanda est, sed emendationis utilitas requirenda.

39. Hec si ad eum rescripsisses, nonne maiorem gratiam et edificationem uel ipsi initia in timore Dei habenti, uel ceteris legentibus prebuisses, quam  nunc iste tue Inuectiue meroris et confusionis omnibus timentibus Deum prestant, qui et in te fedissimam obtrectandi libidinem, et in me respondendi necessitatem miserabilem [Al. mirabilem] uident? Si enim, ut dixi, de tuis libris contra Iouinianum scriptis, nunc eadem, quibus illum arguebas, ipse inueneris asserere, nunc uero intantum [b 1Kb] prolaberis, ut sordes nuptiarum, nec martyrii cruore dilui posse confirmes, et illud quod est Manicheorum dogmatis emendationem tibi habere facile uisum est in his libris, quos iam edideras, et describendos plurimis prebueras: quid erat difficultatis, me non meum opus, sed interpretationem alieni operis, si quid forte in eo erratum, non ratio, sed liuor suggesserat, emendare? maxime cum adhuc esset in  schedulis, quas nondum ad plenum relegeram uel explicueram, quas non editas inuenerunt? Nonne perfacile emendari poterant ea, que adhuc emendata non fuerant? uerum non hinc, ubi quod culparet nichil habebat; sed totum inde mordetur, dum per hoc prodi [c 1Kb] timuit, unde est omne quod ipse dicit, unde doctus, unde Scripturarum uidetur Interpres.

40. Sed idcirco caussam, qua ad interpretandum adductus sum, exposui, ut sciat, me hec non contentione  uel emulatione aliqua protulisse, sed necessitate, qua superius edocui, ad boni et utilis operis instrumentum, ut aliquid ex hoc [d 1Kb] uel ordinis uel coloris acciperet ille, qui rudis ipse opusculum condebat antiquum. Aut non uidemus uetustas edes nouellis edificiis profuisse? Et interdum  assumitur lapis de abditis et abstrusis 396 antique domus partibus, qui noue domus frontem decoret et exornet ingressum. Et interdum totum nouelle constructionis edificium, unius antique trabis stabilitate munitur. Agamus ergo nunc aduersus eos,  qui ueteribus recte utuntur in nouis. Non uobis licet, dicentes, transferre materiam de ueteri domo ad nouam, nisi tignum tigno, et lapidem lapidi iunxeritis, nisi porticum de porticu, nisi membrum de membro: et hoc [e 1Kb] fieri non poterit, nisi secessum de secessu, nisi cloacam de cloaca transtuleritis. Habere enim domum magnam etiam hec necesse est. Hoc namque est uerbum transferre de uerbo, quod a te ante improbabile, nunc uero [f 1Kb] probabile iudicatum est. Sed tu quidem tibi et que non licent, licere defendis; nobis autem que licita sunt impingis ad crimen. Nam tu cum sacras Literas et uolumina diuina permutares, laudari uis; nos etiam si te imitantes, de hominum sermonibus aliquid, quod minus edificare credimus [Al. credidimus], preterimus, in his nobis  ueniam non das, in quibus exemplum dedisti.

41. uerum agat hec iste, ut sibi uel licere, uel expedire putat. Ego interim, ut recenseamus in fine ea, que sparsim pro nostra purgatione [g 1Kb] respondimus, cum de me dixerit, quasi sine se hereticus esse non possem, ostendi fidem meam, et de resurrectione carnis ipsum magis errare, qui corpus quod resurrecturum est, fragile esse scripserit [Al. scripserat], comprobaui. Sexus quoque diuersitatem quomodo abraserit, et corpora in animas, et mulieres redigi in uiros dixerit, docui. Mee quoque interpretationis caussas, ut puto, iustissimas protuli, quod non uel contentione [Al. intentione] excitatus, uel glorie cupidus, sed Dei timore prouocatus, antique materie transuexerim copias, nouelle constructionis edificiis  profuturas, et tela uetera, rubigine iam obducta, deterserim, non ut ciuile bellum mouerem, sed ut hostile depellerem. Ipsum etiam caput, cui manus falsarias iniecerunt, inserui, et adulterium blasphemie in Filium Dei et Spiritum Sanctum, alienum a meo nomine, 397 sed ipsorum scelere, et ab ipsis docui esse commissum.

42. In singulis quoque, de quibus se idcirco Origenem arguere dicebat, ut nos pulsare se crederet, et infamare opus translationis nostre, ostendi ex ipsis Commentariis suis, ex quibus fidem suam exspectari debere dixerat, et probari, quod et de anime statu, et [h 1Kb] restitutione omnium, de diabolo atque angelis refugis, eadem que in illo culpat, ipse conscripserit. Sed et quod anime in corpore hoc uincte uelut in  carcere tenerentur [i 1Kb] , ipsum dixisse, conuici. Unum quoque esse corpus totius creature rationabilis, id est, angelorum et animarum, in his ipsis eum scripsisse Commentariis, approbaui. Periurii etiam confederationem; apud nullum ita, ut apud ipsum,  ostendi sacratissimam [a 1Kb] conuersari. ueritatem adeque, et perfectiorem doctrinam non esse omnibus publicandam, in ipsis Commentariis ipsum docere conuici. Tum [b 1Kb] inde seculares libros, pro quibus sedenti seque uerberanti pro tribunalibus Christo dixerat, »Si unquam legero, uel habuero Gentilium codices, te negaui;« nunc non solum legere uel [Al. et]; habere, uerum etiam omnem sue doctrine iactantiam in his eum gerere demonstraui [demonstrauit], in tantum ut etiam per Isagogen impiissimi Porphyrii inductum se esse glorietur ad Logicam. Et cum Gentilium dogmata esse diceret, quoquo modo sentire uel de anima, uel de ceteris creaturis, ipsum multo fedius Gentilibus dixisse, quod Deus socrum haberet, ostendi. Sed et cum se dixisset in duabus  tantum Prefatiunculis Origenis meminisse, ut ingeniosi magis quam apostolici uiri, breuitatis caussa decem solas Prefatiunculas protuli, in quibus eum non solum ut apostolicum uirum, sed alterum post Apostolos Ecclesiarum magistrum, et quod eum cum omnibus prudentibus sequeretur, asserui.

43. Preterea euidenter ostendimus, ex more huic esse, ut bonis omnibus deroget, 398 et in hoc se putet aliquid esse, si opinatos quosque uiros, et qui aliquid nominis in literis [Al. add. Dei] habuerint, reprehendat. Ostendi etiam quam indigne ministros et Sacerdotes Christi lacerauerit. Sed ne monachis quidem ac uirginibus ipsis quas laudauerat, [c 1Kb] uel continentibus pepercerit, atque omnem Christianorum ordinem et gradum libellis fedis infamauerit.  Sanctum quoque uirum Ambrosium, cuius adhuc preclare uite memoria in animis omnium uiget, quam indigne et turpiter lacerauerit. Didymum etiam, quem dudum inter uidentes Prophetas et Apostolos posuerat, nunc inter [Al. quoque inter] eos, qui diuersa ab Ecclesiis doceant, collocarit: et omnes omnino uel antiquos uel nouellos scriptores [d 1Kb] quod nunc imperitie, nunc ineptie notet: ad ultimum quod nec Martyribus parcat. Et hec omnia, ut superius dixi, non extraneis aliquibus, sed suis literis et se ipso teste, conuici, per singula queque ex his ipsis probatissimis sibi libris testimonia proferens: quos libros etiam cum de ceteris omnibus dictis, uel scriptis suis penitere se dicat, non quo uere peniteat, sed quo angustatus [Al. angustiatus] in hoc  uenerit, ut aut penitentia sibi [Al. ibi] esset simulanda, aut non posset mordere uel ledere quem uellet [Al. uolebat], illos tamen, ut dixi, libros sibi excepit solos, tanquam minime penitendos. Et id  nolui eius nunc cetera scripta contingere; ut de istis pene solis conuinceretur, de quibus ipse sibi iam locum clauserat penitendi. Post omnia uero ostendi, quod sacros [e 1Kb] Libros, quos Apostoli Ecclesiis tanquam Spiritus Sancti fidele depositum commendauerant, permutauerit, et quod is, qui audaciam uocet in hominum opusculis uertendis, ipse maiore piaculo eloquia diuina subuerterit.

44. Superest iam ut unusquisque qui hec cognoscit; tali iudicio fauorem suum alteri nostrum conferat, quali iudicio se a Deo cupit ipse iudicari, nec suam ledat animam, dum alteri 399 fauorem prestat iniustum. Cognoscat [f 9Kb] etiam per te, fili carissime Aproniane, sanctus uir ille Pammachius, cuius Epistolam amicus meus  in Inuectione uel  accusatione hac sua protulit, in Christi adiutorio, non studiis, sed innocentie fauendum, nec in caussa ueritatis studiose agendum esse magis quam religiose. Preceptum est enim Domini, ut non secundum faciem, sed rectum iudicemus iudicium. Quia sicut in unoquoque minimorum suorum Christus est, qui esurit et sitit et nudus est, et ipse est qui reficitur et induitur: ita in his, qui iudicantur iniuste, ipse est qui inique iudicatur. Et pro his qui odio habentur gratis, ipse dicturus est, Odistis me gratis. Quomodo estimat hanc caussam et [Al. uel] hoc factum suum in tribunalibus Christi iudicandum, eum habeat sua conscientia, quod codices illius contra Iouinianum scriptos, qui iam publice legebantur et reprehendebantur, subtraxerit de manibus legentium, et culpantes  prohibuerit, atque culpauerit; remiserit uero ad ipsum auctorem libros suos, insinuans ea, que ad reprehensionem uenirent, ut uel emendaret, uel rem, quoquo modo [g 1Kb] posset, curaret; meos uero non codices, sed schedulas imperfectas, inemendatas, furto cuiusdam nebulonis et fraude subtractas, sibique delatas, cum me inibi haberet presentem, mihi quidem non offerret [Al. efferret], neque conquereretur, sed ne increpare quidem, aut etiam arguere dignaretur, uel per amicum certe aliquem, aut etiam per inimicum; sed ad Orientem [h 1Kb] mitteret, et instigaret linguam eius hominis, qui eam temperare non nouerat. Quid contra religionem faceret, si me presentem potius conuenisset? in tantumne colloquio eius uidebamur indigni, ut ab eo nec argui mereremur?  Et pro nobis Christus mortuus est, et pro nostra redemptione sanguinem 400 suum fudit. Peccatores quidem [Al. siquidem], sed de ipsius grege sumus, et inter eius ouiculas numeramur. uerum quia propter Deum contemsit nobilitatem suam, [i 1Kb] et  totum se exequauit humilibus, optimum quidem opus eius in fide Christi, et quod exemplo ceteris esse debeat, confitemur: idcirco [a 1Kb] noluimus eum humanis studiis, contentionibusque raptari, ne in aliquo fidei sue sentiret detrimentum. Certe cum legerit, quod ea ipsa, de quibus ceteros arguit magister ille [b 1Kb] Hieronymus, in ipsius electis etiam post penitentiam Commentariis docuerit, quod sua non sint, quam uerum iudicium seruet, uidebimus. Putabitur enim prior error fuisse ignorantie, si eum emendarit agnitio [Al. argutio]. Nos autem quamuis necessitate compulsi, respondere [c 1Kb] nisi sumus ei, qui nos amarissime pulsauerat; attamen pro hoc ipso ueniam petimus, si quid forte asperius prosecuti sumus, quia Deus conscientie nostre testis est,  quod multo plura reticuimus quam protulimus; penitus autem silere contra conscientiam criminanti minime potuimus, cum ipsius pene fidei sue [d 1Kb] nonnulli iacturam ducerent silentium nostrum.

45. Posteaquam ista dictaui, frater aliquis, qui ex Urbe a [e 1Kb] uobis ad nos uenerat, cum relegenti mihi assisteret, ait pretermissum unum adhuc excusationis locum, quem ibi audisset ab obtrectatoribus incusari. Dicebat autem de eo, quod scriptum est in Prefatiuncula mea, quia dixerim de isto, qui me nunc persequitur et accusat, quod in his, que de Origene interpretatus est, [f 1Kb] nonnulla offendicula esse uideantur in Greco, que ita tamen interpretando purgauerit, ut nichil in his, quod a fide nostra discrepet, Latinus Lector inueniat. Aiunt, inquit, de  hoc capitulo: uides quomodo et collaudauit interpretationem eius, et testimonium 401 [g 1Kb] ei dedit ipse, quod sine offendiculo sint ea, que ille interpretatus est, et ipsum secuturum se esse promisit. Cur ergo non et ea, que ipse transtulit, absque offensione sunt, sicut illius scripta esse ipse testatus est?

46. Non mira res, quod ibi semper culpari mereor, ubi istum laudauero. Et recte quidem. Tamen ueniamus ad rem. Dixi eum purgasse in Latina translatione, si qua offendicula fidei uidebantur in Greco, et non immerito: ita tamen, ut eadem etiam a me comprobem gesta. Nam sicut ille in Homiliis de Isaia duo Seraphim, Filium et Spiritum Sanctum  esse interpretatus est, et addens de suo: »Nemo existimet in Trinitate nature esse differentiam, cum nominum discernuntur officia;« per hoc curare se offendicula credit potuisse; ita et nos uel ademptis, uel immutatis quibusdam, uel additis, sensum auctoris adducere conati sumus ad intelligentie tramitem rectiorem. Quid hic diuersum, aut quid contrarium, aut quid non idem fecimus? Sed quia ego de scriptis illius absque malitia et calumnia iudicabam, non quid obtrectationi pateret, sed quid prospectus fuerit interpretantis, aspexi. Ille autem, qui occasiones ad calumniam querit, ea reprehendit in meis scriptis, que ante me prior ipse conscripsit. Et reuera ego culpandus sum, si secundum meam quidem sententiam, que scripsit, recta sunt; secundum  suum uero iudicium condemnanda. Hoc [Al. Hec] quantum ad Trinitatis fidem pertinet, ubi utique blasphemie crimen ducitur, quod dixit duo Seraphim, [h 1Kb] Filium esse et Spiritum Sanctum, si secundum suam sententiam, qua aduersum 402 me agit, ipse iudicetur. Secundum uero meum iudicium, quod in scriptis eius absque proposito calumnie iudicaui, absoluitur pro his, que de suo ad esplanandum sensum auctoris adiecit.

47. De resurrectione autem carnis puto in translatione nostra eadem contineri, que in Ecclesiis predicantur. Cetera uero que de creaturarum rationibus dicta sunt, quod nichil ad fidem Deitatis pertineant, iam superius diximus. Sed si iste hec modo ad calumniam uocat, que ante offendiculum  non habebant, non prohibeo, si ei placeat [Al. placet], reuocare sententiam meam illam qua potuisset absolui, et proferre suam, qua debebat alligari. Non ergo mea de eo sententia culpabilis putanda est, sed sua, que reprehendit in aliis, quod in semetipso probat. Nouum autem hoc iudicii genus est, ubi accusatorem meum ego ipse defendo: et ubi tum demum me ille superatum putat, si semetipsum reum probarit. ueruntamen ponamus, quod Episcoporum Synodus sequatur sententias tuas, et iubeat omnes [i 1Kb] libros, qui hec talia continent, cum auctoribus suis, ut aiunt, debere damnari. Damnabuntur isti libri prius in Grecis: et quod in Grecis damnatur, sine  dubio damnatum est in Latinis. [a 1Kb] ueniatur ad tuos libros, inuenientur eadem continere secundum sententiam tuam: necesse est ut cum suo auctore damnentur. Et sicut nichil profuit Origeni, quod [b 1Kb] a te  laudatus est: ita nec tibi proderit, quod a me excusatus est. Me enim sequi necesse est Ecclesie Catholice sententiam, siue aduersus [c 1Kb] Origenis libros, siue aduersus tuos datam.

CONTROuERSIARUM [d 1Kb] RUFINI ADuERSUS HIERONYMUM LIBER II. EXPLICIT.



[APOLOGIA AD ANASTASIUM.]





[a 1Kb] APOLOGIA QUAM PRO SE MISIT RUFINUS PRESBYTER AD ANASTASIUM ROMANAE URBIS EPISCOPUM. 

Rufinus, ob interpretationem librorum Origenis in crimen uocatus, purgare se nititur, edita fidei sue expositione, de Trinitate, de uerbi incarnatione, de Resurrectione, de Iudicio eterno, et Diaboli damnatione, de Animarum origine. Demum Origenis se interpretem non defensorem profitetur.

 403 I. Audiui quosdam, cum apud Beatitudinem tuam controuersias, siue de fide, siue de aliis nescio quibus questionibus commouerent, etiam mei nominis fecisse mentionem. Et tua quidem Sanctitas uelut ab ipsis incunabulis per Ecclesiastice traditionis regulas instituta, de absente sibique bene et in fide, et in caritate Dei cognito, calumniantibus non accommodauit auditum. Ad me tamen quoniam appetite existimationis mee fama peruenit, equum putaui, ut  literis meis satisfacerem Beatitudini tue, non ut de  sancta mente tua, que uelut quoddam Dei sacrarium aliquid iniquum non recipit [Al., recepit], maculam suspicionis abstergerem, sed ut emulis 404 aduersum me forte oblatrantibus, baculum quemdam tibi confessionis mee, quo abigerentur, offerrem.

II. Quamuis igitur fides nostra persecutionis hereticorum tempore, quum in sancta Alexandrina Ecclesia degeremus, in carceribus, et exiliis, que [d 1Kb] pro fide inferebantur, probata sit: [e 1Kb] tamen et nunc si quis est, qui uel tentare fidem nostram cupit, uel audire, uel discere: sciat quod [f 1Kb] de Trinitate ita credimus, quod unius nature sit, unius Deitatis, unius eiusdemque uirtutis, atque substantie: nec inter Patrem et Filium et Spiritum Sanctum sit prorsus ulla diuersitas, nisi quod ille Pater est, et  hic Filius, et ille Spiritus Sanctus. Trinitas in subsistentibus personis, unitas in natura atque substantia.

III. Filium quoque Dei in nouissimis diebus natum esse confitemur ex uirgine et Spiritu Sancto: carnem nature humane, atque animam suscepisse, in qua et passus est, et sepultus, et resurrexit a mortuis: in 405 eadem ipsa carne resurgens, [a 2Kb] que deposita fuerat in sepulcro: cum qua carne simul, atque anima post resurrectionem ascendit in celos: unde et uenturus exspectatur ad iudicium [b 1Kb] uiuorum ac mortuorum.

Iu. Sed et carnis [c 9Kb] nostre resurrectionem fatemur integre, et perfecte futuram: huius ipsius carnis nostre, in qua nunc uiuimus. Non, ut quidam  calumniantur, alteram pro hac resurrecturam dicimus; sed hanc ipsam, nullo omnino eius [Al. ei] membro amputato, uel aliqua corporis parte desecta, sed cui nichil omnino ex omni natura sua desit, nisi sola corruptio. Hoc enim promittit sanctus Apostolus, quod seminetur corpus in corruptione, et resurgat in incorruptione: et seminetur in infirmitate, surgat [Al. resurgat] in uirtute: seminetur in ignominia, surgat in gloria; et quia [Al. quod] seminetur corpus animale, resurgat [Al. surgat] corpus spiritale . Hec nobis de resurrectione tradita sunt ab his, a quibus sanctum baptisma in Aquileiensi Ecclesia consequuti sumus: que puto ipsa esse, que etiam Apostolica [d 1Kb] sedes tradere, et docere consueuit.

 u. Dicimus quoque et iudicium futurum, in quo iudicio unusquisque recipiat propria corporis, prout gessit, siue bona, siue mala. Quod si homines recepturi sunt pro operibus suis: quanto magis et diabolus, qui omnibus existit [Al. exstitit] caussa peccati? De quo illud sentimus, quod scriptum est in Euangelio: quia et [Al. tac. et] ipse diabolus, et omnes angeli eius, cum his qui opera eius faciunt, id  est, qui criminantur fratres, cum ipso pariter eterni 406 ignis [e 1Kb] hereditate potientur . Si quis ergo negat diabolum eternis ignibus mancipandum, partem cum ipso eterni ignis accipiat, ut [Al. et] sentiat quod negauit.

uI. Audio, et de anima questiones esse commotas [Al. multas esse]. De qua re utrum recipi debeat querimonia, aut abiici, uos probate. Si autem et de me quid sentiam queritur, fateor me de hac questione apud quamplurimos Tractatorum diuersa legisse. Legi quosdam dicentes, quod pariter cum corpore per humani seminis traducem etiam anima [f 1Kb] diffundatur: et hoc quibus poterant assertionibus confirmabant. Quod puto inter Latinos Tertullianum sensisse, uel Lactantium, fortassis et alios nonnullos.  Alii asserunt, quod formatis in utero corporibus, Deus quotidie faciat animas et infundat: alii quod [g 1Kb] factas iam olim, idest, tunc cum omnia Deus creauit ex nichilo, nunc eas iudicio suo dispenset in corpore. Hoc sentit et Origenes, et nonnulli alii Grecorum. Ego uero cum hec singula legerim, Deo teste, dico, quia usque ad presens certi, et definiti aliquid de hac questione non teneo, sed Deo relinquo scire, quid sit in uero, et si cui ipse reuelare dignabitur. Ego tamen hec singula et legisse me non nego, et adhuc ignorare confiteor, preter hoc, quod manifeste tradit Ecclesia, Deum esse animarum et corporum [h 1Kb] creatorem.

uII. Sane quia audio inde etiam esse disputatum, quod quedam Origenis rogatus a fratribus de Greco  in Latinum transtuli, puto quod omnes intelligant, hec [Al. hoc] pro solo liuore culpari. 407 Si enim aliquid est, quod displiceat in auctore, quare id ad interpretem detorquetur? Sicut [i 1Kb] in Grecis habetur, rogatus sum ut Latinis ostenderem. Grecis sensibus uerba dedi Latina tantummodo. Siue ergo in illis sensibus laus inest aliqua, non est mea: siue culpa, similiter non est mea. Quinimo etiam  illud adieci, sicut in Prefatiuncula mea designaui, ut in quantum possem, aliquanta deciderem: illa tamen, que mihi [a 1Kb] ad suspicionem ueniebant, quod non ab ipso Origene ita dicta, sed ab aliis uiderentur inserta, propter hoc, quod de eisdem rebus in aliis locis eiusdem auctoris catholice dictum legeram. Nemo ergo mihi ex hoc, queso te, sancte ac uenerabilis et beate Pater, conflet inuidiam: nemo factionibus utatur et calumniis, quod in Ecclesia Dei fieri non licet. Ubi enim 408 simplicitas tuta erit et innocentia, si [b 1Kb] hic non erit? Origenis ego neque defensor sum, neque assertor, neque primus interpres. Alii ante me hoc idem opus fecerant, feci  et ego postremus rogatus a fratribus. Si iubetur ne fiat, iussio obseruari [c 1Kb] solet in posterum. Si culpantur, qui ante iussionem fecerunt, culpa a primis incipiat.

uIII. Ego autem [Al. enim] preter hanc fidem, quam supra exposui, idest, quam Ecclesia Romana, et Alexandrina, et Aquileiensis nostra tenet, queque Ierosolymis predicatur, aliam nec habui [d 1Kb] unquam, quam, nec habeo in Christi nomine, nec habebo. Et si quis aliter credit, quisquis ille est, anathema sit. Reddent autem in die iudicii rationem hi, qui offendicula, et dissensiones et scandala fratribus propter inuidiam solam generant et liuorem.





EPISTOLA ANASTASII ROMANAE URBIS EPISCOPI AD IOANNEM EPISCOPUM IEROSOLYMORUM Super nomine Rufini [a 1Kb] . 

A Ioanne consultus Anastasius, utrum Rufinus ob uersos e Greco in Latinum Origenis libros damnandus esset, respondet, seposita omni suspicione, perpendendum esse, quo id animo aggressus sit: et eum quidem damnandum, si propria mente, et laudans ac probans transtulerit, secus si ipsum accusans auctorem; se uero non uano timore sollicitari, sed operam daturum, ne hinc Ecclesie per orbem corrumpantur.

 1. Probate quidem affectionis est hoc, ut laudabiliter de sacerdote sacerdos loquaris. Pro tanto igitur preconio, quod [b 1Kb] in merita mea effusissimum contulisti, ut amori tuo gratias ago, ita splendorem tue sanctitatis, et [c 1Kb] eas, quas in 409 Domino habes uirtutes, subinde quodammodo paruitatis nostre fauorabilis sermo prosequitur. [d 1Kb] Tam enim, uir omnium  prestantissime, laudum tuarum fulges nitore conspicuus, ut par esse meritis sermo non possit. Porro autem tanto titulorum tuorum rapior incitamento, ut etiam quod [e 1Kb] implere nequeo, audere non desinam. Iam hoc de laudibus tuis est, quod me tantum de celestis istius animi serenitate laudasti. Tui etenim Episcopatus ordo perspicuus per [f 1Kb] diuersunt  orbem uelut radians, etiam ad nos splendoris sui detulit claritatem. In me quippe totum [a 1Kb] ipse amicitie tribuis, examini nichil relinquis. Aut si iure me laudas, tu quoque similiter non relaudandus es? obsecro igitur ob utrumque, ut meipsum apud me laudare iam desinas. Duplex etenim [b 1Kb] me caussa constringit, ne consacerdotis tui sensibus aut dolorem falsa laus ingerat, aut pudorem uera succendat.

2. Sed [c 1Kb] ut ad caussam reuertar: Rufinus, de quo me consulere dignatus es, conscientie sue diuinam habet arbitram maiestatem; apud quam se integro deuotionis officio ipse uiderit, qualiter debeat approbare.

3. Origenes autem, cuius in nostram linguam composita deriuauit, antea et quis fuerit, et in que processerit uerba, nostrum propositum [d 1Kb] nescit.  Quod uero sit animi mei 410 studium, cum tua paulisper super hoc conferam sanctitate. Hoc igitur mente concepi, [e 2Kb] quod Urbis nostre populis de translatis Origenis lectio patefecit, quadam puris mentibus uelut nebula cecitatis iniecta, fidem Apostolorum, et maiorum traditione firmatam, uelut deuiis anfractibus illum uoluisse dissoluere.

 4. [f 1Kb] Discere hoc loco libet, quid agat in Romanam linguam ista translatio. Approbo, si accusat auctorem, et exsecrandum factum populis prodit, ut iustis tandem odiis teneatur, quem iam dudum fama constrinxerat. Si uero interpres tantorum malorum [g 1Kb] consensum prestat, et legenda prodit in populos, nichil aliud sui opera laboris exstruxit, nisi ut proprie [h 1Kb] ueluti mentis arbitrio, hec que sola, que prima, que apud catholicos Christianos uera fide iam exinde ab Apostolis in hoc usque tempus tenentur, inopinate titulo assertionis euerteret.

5. Absit [i 1Kb] hoc ab Ecclesie Romane catholica disciplina. Nunquam profecto eueniet aliqua, ut hec admittamus ratione, que iure meritoque damnamus. [i 1Kb] Quapropter illa toto orbe Christi Dei nostri  diffusa prouidentia, probare dignabitur, accipere nos omnino non posse, que Ecclesiam maculent, probatos mores euertant, aures circumstantium uulnerent, iurgia, iras, dissensionesque 411 disponant. [k 2Kb] Qua re moti qualem Epistolam ad fratrem et cepiscopum nostrum [l 1Kb] uenerium diligentiori  cura perscriptam paruitas nostra transmiserit, ex subditis poteris comprobare: [a 1Kb] Unde igitur habeat secum ille, qui transtulit, seruetque sibi hanc conscientiam, [b 1Kb] non superflua laboro formidine, neque inani timore sollicitor. Mihi [c 1Kb] certe cura non deerit, Euangelii fidem circa meos custodire populos, partesque corporis [d 1Kb] mei per spatia diuersa terrarum, quantum possum, literis conuenire, ne qua prophane interpretationis origo subrepat, que deuotas mentes immissa sui caligine labefactare conetur. Illud quoque, quod euenisse gaudeo, tacere non potui: beatissimorum Principum nostrorum manasse Responsa, quibus unusquisque Deo seruiens, ab Origenis lectione reuocatur; 412 e 1Kb] damnatumque sententia Principum, quem lectio reum prophana  prodiderit. Hactenus sententie mee forma [f 1Kb] processerit.

6. Quod te uero uulgi de Rufino querela sollicitat, ut quosdam [g 1Kb] uagis suspicionibus persequaris, hanc tuam opinionem constringam diuine lectionis exemplo, sicut scriptum est: [h 1Kb] Non sic homo ut Deus: nam Deus uidet in corde, homo uidet in facie. Itaque, frater carissime, omni suspicione seposita, [i 1Kb] Rufinum propria mente perpende, si Origenis dicta in Latinum transtulit, ac probauit, nec dissimilis [i 1Kb] a reo est, qui alienis uitiis prestat assensum. Illud tamen [k 1Kb] tenere te cupio, ita haberi a nostris partibus alienum, ut quid agat, ubi sit, [l 1Kb] nec scire cupiamus. Ipse denique uiderit, ubi possit absolui.



APPENDIX AD OPERA RUFINI.





MONITUM AD LECTOREM.

Alteram ueluti Partem Rufini Operum scripta hec exhibent, que subsequuntur: de quibus licet in Prefatione pluribus disputatum sit, monendus est tamen Lector heic quoque loci, ut ne paucioris ea estimet, que tanquam in Appendicem amandari uidet. Nempe Rufinus non ea atque alii, et cum primis Hieronymus, sorte usus est, quem sequiorum temporum Scriptores imitari quoquo modo contenderent, atque his que chartis illiniebant, magnum eius nomen, stulta propemodum ambitione, pretexerent. Neque porro fraudis occasionem faciende librariis prebuit Aquileiensis Presbyteri fama, ut carioris diuenderent, que Auctore illo prenotassent: quin potius econtrario  ipsa eius scripta, eternum ut durarent, et doctorum manibus tererentur dignissima, aliis interdum adtribuerunt, nec minorum sane gentium Scriptoribus, sed Cypriano quedam et Augustino, atque alia ipsi, si Superis placet, Hieronymo. Que igitur cum minime ipsius quidem sint, ipsi tamen adscribuntur, quandoquidem in hanc fere peccant Antiquarii partem, ut libris patrocinium ab Auctore adsciscant, necesse propemodum est, ut et tam bene Rufinianum ingenium ac stilum referrent, ut iure illi adscribi uiderentur, tamque abundanti doctrina constarent, ut nichil sibi ab impacta nomini eius calumnia metuerent.

Eiusmodi reuera sunt que hac Parte altera continentur. Et qui primo quidem occurrit, Commentarius in LXXu priores Dauidis Psalmos, ante annos ferme ducentos ab Antonio de Albone Archiepiscopo ecclesie Lugdunensis, et Galliarum Primate inter rudera quedam antiqui Monasterii repertus, dignus omnino habitus est, ut ipse testatur, qui in arenam ac solem aduersus impios diuinarum Literarum interpretes proferretur. Neque solus ipse ita censuit, cum auide perlegisset, sed ex aliorum etiam, quibus legendum tradidit, eruditorum hominum sententia, thesaurum hunc esse ait luci atque aure exhibendum. Rem narrat ipse satis luculenter, multisque disputat de Operis prestantia in Epistola ad Pium u, qua editionem, illi suam inscripsit, et quam nos etiam ea cum primis de caussa lectu dignam heic duximus recudendam.

Qui pone hunc sequitur, Commentarius in tres minores Prophetas, Oseam, Iohelem, et Amos, ut huic parti addiceretur, fecit recentiorum doctorum quidem hominum, qui illum Rufino abiudicant, auctoritas fere magis quam ratio. Ceterum ut nichil ei uelim hac de caussa pretii decedere, studiose etiam quam multa poterant pro germanitate ipsa Operis proferri argumenta, in Prefatione urgeo, que ut recolas, auctor sum. Sepius quoque in Notis mirari subit, si alius olim a Rufino exstitit, qui et inimicitias in Hieronymum tantas exerceret, et eodem ferme, atque Rufinus scripsisset, sensu, ingenio, animo, stilo denique ipso scriberet. Nulla certe elucubratio est, que inter Rufinianas maiore cum dignitate stare queat. Sed hec uberius suo loco.

Succedunt libelli tres alii, siue duo, nam qui de Fide primus inscribitur, et duodecim anathematismis aduersus uarias hereses constat, scriptiuncula paucorum est uersuum. Alius autem de Fide liber, et multas Christiane doctrine partes complectitur, copioseque edisserit, et quanquam manifestum est, non fuisse ab Aquileiensi Presbytero scriptum , eruditionem tamen eius haud dedecet, et ad controuersiarum de Fide historiam plurimum confert. Sed erit de his iterum dicendi locus.





uETERIS EDITORIS ANTONII DE ALBONE ARCHIEPISCOPI LUGDUNENSIS, ETC., IN COMMENTARIUM IN PSALMOS LXXu, Ab se repertum ac primo editum, Dedicatio et prefatio.

BEATISSIMO PATRI AC DOMINO NOSTRO D. PIO PAPAE u. ANTONIUS DE ALBONE, Archiepiscopus Ecclesie Lugdunensis, ac Galliarum Primas, precatur diuturnam uitam ac salutem in Christo sempiternam.

 Etsi preclarum, ac, ut censuit ille, bonum est opus, Beatiss. Pater, uices Episcopi in  Ecclesia Catholica sustinere, neque tam sim ab omni recta, et equabili cogitatione alienus,  ut gradum, ac dignitatem ipsam, quam summam in terris admiror, non in prestantissimis Dei Optimi Maximi beneficiis, uel meo certe nomine reponam: tamen et incredibilis officiorum, quibus hic status distringitur, magnitudo, et mea mihi non obscura humilitas ita me terrent, ac ex eo die quo huius Ecclesie Lugdunensis preses sum renunciatus, animum percellunt, ut nisi duo me recreassent, ac prope refecissent, nescio an in hac temporum, ac uoluntatum humanarum iniuria, et intemperie, oneri hactenus ferendo par exstitissem. Et horum quidem unum est, quod nunquam uel mea sponte, uel certe meo studio, ac ambitione in hunc tam precellentem gradum conscendi, sed aliene huc me meorum ciuium, ac maiorum etiam uoluntates impulerunt: quibus ut morem gererem effecit Apostolice Sedis auctoritas, que hic me sua beneficentia, ac liberalitate nec opinantem est prosecuta, ut scriptis ad me literis testatus sit fel. recordationis Pius Iu nichil sibi magis esse cordi, quam ut Ecclesie Lugdunensis, tot bellis, ac seditionibus exagitate, tamque perniciosis opinionibus dissipate post illustrissimum Cardinalem Ferrariensem, ego in primis presiderem, pallio, ac diplomatibus ex Urbe ad nos usque liberalissime transmissis. Que res cum apud me non aliud semper fuerit, quam certum quoddam oraculum, ac integrum de mea sorte, ac uocatione testimonium, sic me in tot laboribus, ac tanta bonorum omnium calamitate confirmauit, ut certo semper sperarim legationem nostram, qua pro Christo fungimur, non inanem, sed salutarem multis, ac fructuosam futuram esse. Ut enim qui se in hanc non euocati uite rationem ingerunt, manumque nullo auctore ac duce, huius tam prestantis nauicule malo, ac remis admouent, penam semper sue temeritatis, audacieque referunt, studii, ac industrie sue inanitatem: sic ii, qui publica sanctione, tanquam suffragio quodam celesti, his muneribus, ac officiis designantur, modo ne otio ac inertia diffluant, nichil non spei, ac presidii in felicissimo rerum suarum successu uident esse collocatum. Hec enim dum illi accurate meditantur, et in his sunt, profectus eorum, ait Apostolus , fiunt omnibus manifesti, et de iis qui stant in consilio Domini recte dictum est, eius uerba populo suo nota fecisse, eosque a uia mala et cogitationibus pessimis auersos fuisse .

Alterum quod in hoc meo me gradu uehementer consolatur, speque ingenti meos omnes, ac certe meorum etiam Cepiscoporum conatus confirmat, est tempus hoc ipsum in quod Episcopatus nostri inciderunt, quo iehsu Christus tam eximios, ac uere summos pontifices Ecclesie sue Catholice ac Romane prefecit, qui sic omnes curas, ac studia sua in eius unius instauratione et recta constitutione defixerunt, ut iam diu sit, cum nichil aliud meditentur, quam morum quidem, ac uite in Christianis reformationem, doctrine uero, et dogmatum in hereticis emendationem. Que duo cum tam prudenter, ac magnifice  sacrosancta synodus Tridentina nuper adornarit, summoque consensu et deprauatam nostrorum uiuendi consuetudinem castigarit, et errorum, ac hereseon omnium perniciem optimis sanctionibus sustulerit, tu unus, Pater beatissime, datus es nobis a Deo optimo maximo tanquam princeps, qui hec tam sacrosancta senatusconsulta, quocunque sese Romani pontificii nomen et auctoritas diffundit, confirmes, ac stabilias, nichilque omittas eorum omnium, que ad pristinum illum nitorem, et ueterem Christiane reipub. dignitatem pertinere uideantur. Ac ne quisquam huius tam castigate uite exemplum sibi forte preferri desideret, tu tam exactam uiuendi legem tibi ipsi indixisti, omnesque tibi libertatis, ac prope dicam maiestatis fasces ita summisisti, ut si quam iam bene agendi formam aliis, quibus prees, prescripseris, se faciles, ac morigeros tuis edictis statim prebeant, modo tuas actiones, tuam continentiam, parcimoniam, tuam denique pietatem, ac diligentiam intueantur. Quis enim non illud iure admiretur, quod neque te a uite austeritate etas iam morbis, ac labore confecta, reuocat: neque summi illi tue sedis apices ad ambitionem te inflammant, neque in tuos affines, ac nepotes, quos habes optimos, ac religiosissimos magna rerum affluentia profusum te reddit: sed ita uirtutes undique constipant, ut nichil ad te uitii possit irrumpere, nulla ne summorum quidem principum maiestas, si forte id tentarit, de recto mentis statu dimouere, sed obtutu sic firmo, ac constanti in Christum et Apostolos intendis, ut nichil tibi rectum, nichil magnificum, nichil denique magnopere laudandum existimes, quod ad illius legem atque uoluntatem non effingatur. Hinc ille ad nos ceterosque totius Europe Pastores litere curarum, et amoris plenissime: hinc ad potentissimos Ecclesie monarchas tam crebre de morum instauratione, ac improbissimarum opinionum interitu legationes: hinc denique tot ac tam preclara in omne genus erroris, ac ambitus diplomata, ut ego uere meique omnes college sub pastoris re ac nomine Angelici uexillo militare asserere audeamus. Et profecto cum ex teipso tanquam a capite nostro, ex quo in nos omnes ueluti in ceteras corporis partes, ueri sensus, ac motus certissimi influere solent, tam preclara innouationis Christiane et ecclesiastice principia proficiscantur, speramus hac tam prelustri sanctimonia, reliquam membrorum multitudinem secuturam, et tam alacri atque composita functionum suarum uicissitudine tuis uestigiis ingressuram: ut quantum mali nominis nimia hereticorum licentia, et hominum secundum carnem prudentium calumnia pridem in Gallias inuexerat, tantum nunc laudis ac glorie secundum Deum, te duce, summi senatus, ac patrum Cardinalium integritas huic ipsi Gallie nostre inferat. Et sentimus plane ac ipsis auribus quotidie haurimus sermones deprauatissimorum hominum, qui de tue uite ac morum integritate loqui non possunt, nisi magna cum laude, et in superiora quoque   tempora reiiciant quicquid erroris in fide, ac in moribus flagitii in republica Christiana a plurimis annis pullulauit. Itaque sic statuo, tempus me idem prope intueri, quod illi maiores nostri Episcopi, tum, cum ad extinguendam Nouati doctrinam excitatus est Rome summus Pontifex Stephanus, et  iisdem mihi uideor diebus agere, quibus Iulius ille primus aduersus Arianos tam acriter dimicauit, omnesque sui temporis Episcopos ad spirituale bellum incitauit: et tam ardens fuit Innocentii primi studium aduersus Pelagianos, et tam grauiter summus ille Leo Eutychianorum, ac ceterorum transfugarum errores expugnauit. Nam ceteros ego non connumero Pontifices, quibus tanquam ducibus certissimis usa est semper Christiana Ecclesia ad improbissimorum hereticorum sui temporis insaniam refringendam, et ad Catholicorum fidem, ac pietatem maxima diligentia et contentione summa retinendam: si qua enim unquam uictoria, si quis triumphus de hereticis nobis, atque maioribus nostris contingit,  Ecclesie tue Romane, reliquarum omnium parenti optime, acceptum referimus. Que cum a Christo edificata super firmam petram, aduersus inferorum portas toties dimicarit, permansit semper quod semel esse cepit, columna atque ueritatis firmamentum, illudque non per quedam temporum interualla exstructum, sed perpetua summorum hominum et sanctissimorum Pontificum serie sic fultum, ut qui se huic tam celesti prouidentie et Diuino ordini permiserunt, nunquam hominum errore ac nequitia perculsi, in omnem doctrine uentum estuarint: sed ueritatem  facientes in Christo, ex quo totum corpus compactum, et connexum per omnem iuncturam subministrationis, secundum operationem in mensuram uniuscuiusque membri in caritatis edificationem incredibile sui ceperint incrementum. Nam cetere quidem Ecclesie, earumque pastores aduersus quamplurimos fidei, ac religionis Apostolice hostes sepe ubique fere gentium, in Asia uero maxime, et Libya, decertarunt, et non sine summa laude uictos profligarunt: sed cum sese eorum posteris ad normam, et censuram Romane sedis, quam ueteres illi tantopere uenerati sunt, accommodare noluerunt, sed sponte se ac imprudenter eius legibus subduxerunt, incredibile est dictu, quanta clade paucis annis accepta, quam infeliciter ac misere conciderunt. Et profecto ut permulta in hac Ecclesia nostra Gallicana ab hereticis fiant deprauate ac flagitiose: hoc tamen unum fidissime semper anchore instar illi fuisse in summa fidei conflictatione existimo, quod boni Pastores, atque eorum oues incredibili numero olim quidem coacte, tum uero diuersis locis, ut in publica calamitate fieri solet, dissipate, te unum tuique similes in  Romana sede conspexerint, atque ab Apostolice auctoritatis maiestate pendere uoluerint. Que res cum ab improbis fere hos populos dogmatibus atque opinionibus flagitiosissimis magna ex parte uindicarit, et in antique fidei statu retinuerit, equum est in his que reliqua sunt, propulsandis, ut in huius tue Ecclesie matrisque nostre iudicio, atque uoluntate quiescamus, iisque duntaxat armis contendamus, que nobis illa per te, tuoque consilio prescripserit. Ac ego quidem, Pater beatissime, de statu, et earum rerum summa, que ad religionem pertinent, sic sentio, nobis in primis, qui sumus Episcopi, esse adnitendum, ne doctrina careant nostrorum hominum ingenia, sed iis argumentis, eaque eruditione imbuantur, que ad retinendam eorum in Ecclesiam beneuolentiam, et alendam in Christum pietatem pertineant: alioqui enim coaceruatis sibi ad sua desideria magistris, aures rerum nouitate prurientes accommodabunt, ducesque ac parentes ueritatis contemnent. Fecit hec mea cogitatio plane, ut ea in re, mea diligentia, atque auctoritas non deesset iis, qui tum in hac urbe magnis desideriorum fluctibus estuanti, tum in aliis quoque ciuitatibus et oppidis hanc operam meo nomine atque uoluntate populo, ac plebi nostre nauant. Et si qua ad populi huius et iuuentutis erudiende rationem industria desideratur, eam accuratissime nobis Collegium Patrum societatis Iesu quod hic habemus felicissime inchoatum, suppeditat. Si quid porro est quod latius etiam in uicinarum, atque externarum quoque nationum utilitatem a me proficisci queat, id curo in primis proferri in medium, et iis, qui communibus bonis nobiscum libenter utuntur, impertiri.

Quod cum alias sane non semel, tum certe nunc in hac Rufini mei editione conatus sum tibi in primis, Pater beatissime, testatum relinquere, ne nostra hec etiam tam languens uideatur Ecclesia, ut non solum recentiores, sed uetustissimos quoque Doctores in arenam, ac solem aduersus impios diuinarum literarum interpretes producat. Qua uero de causa meum esse Rufinum dixerim, qui tam improuisus ac tam sero hominibus proferatur, et quem in aliis, non semel opusculis uiri superioris, ac proinde grauioris etatis reprehendunt, opere pretium duxi tibi, summo rerum earum que ad fidem pertinent, iudici, exprimere. Est in agro Lugdunensi insula quedam, quam Barbe appellant incole , medium alueum Araris findens, in qua peruetus ac sanctum monasterium exstructum fuit, et magna totius prouincie ueneratione celebratum: sed ita superiore bello ab hereticis disturbatum, atque dirutum, ut nichil in eo nisi loci cuiusdam diuinioris uestigia superesse uideantur. Id cum ego multis iam superioribus annis auctoritate sedis Apostolice  gubernandum suscepissem, cum multa in eo offendi pietatis antique monimenta, tum uero precipue bibliothecam opulentam, quam cum studiose lustrassem, offendi Commentarios Rufini presbyteri Aquileiensis in septuaginta  quinque Dauidis psalmos, notis et characteribus qui summam antiquitatem pre se ferrent, descriptos, et membranis propemodum exesis, ac ipsa uetustate et situ attritis commendatos: quos cum auide perlegissem, aliisque uiris eruditis legendos tradidissem, censui non esse hunc thesaurum denuo defodiendum, sed luci, ac aure exhibendum. Neque uero me ab hac editione deterruit id quod quidam ex mihi amicissimis in hoc opere annotarunt, plerisque ac infinitis prope locis ita cum Augustino in suis Tractatibus in Psalmos consentire ut eedem sepe sint sententie, eadem uerba, atque adeo similes inter se periodi. Nam id in hoc opere D. Augustino euenisse censeo, quod D. Ambrosio in suis libris Exemeron, ac de Spiritu Sancto contingit, ut quemadmodum hic integras in suum opus ex Diuo Basilio periodos transtulit, sic ex Rufino, ueluti alibi ex Hieronymo et Cypriano, in suos ille Commentarios quamplurima deriuarit. Fuit enim Rufinus Augustino antiquior et magne apud eum auctoritatis, ut ad D. Hieronymum de illo scribat non sine pietatis, ac eruditionis commendatione, eumque cum suo tum aduersario, olim uero sodali amicissimo mella Scripturarum studiose lambuisse, utrumque quidem conatus in mutuam beneuolentiam reuocare, sed ita caussam inimicitiarum dissimulans, ut neutri culpam earum affingat. Hos porro tam luculentos Commentarios tandiu latuisse non mirum debet iis esse, qui norunt ex Trithemio plures adhuc libros ab auctore nostro conscriptos, et silentio tamen et obliuione hactenus sepultos. Iam uero ex ipsa stili facilitate ac equabili dicendi genere constat hunc auctorem esse, et eo studiosius a primis a Barbata insula monachis asseruatos fuisse, quod in eos fere dumtaxat Psalmos ille scripserit, quos sine controuersia Dauidis esse, docti fere omnes asseuerant. Ac ne quisquam minus hanc operam existimet, quod quedam ipsius opuscula auctoritati Apostolice suspecta habeantur, id unum tantum dixerim, nichil illo Canone omnino aduersus Rufinum dici, quod huius libri lectionem impediat. Nam et Gelasius religiosum eum uirum appellat, et nonnullas ab eo Scripturas explicatas fuisse tradit  et hoc se nomine suspecta quedam eius habere, quod a D. Hieronymo scribatur, de libero hominis arbitrio minus uere disputasse: sed ut omittam eam quam in dicendo, atque ueritatem asserendo pre se tulit libertatem uir sanctissimus idemque doctissimus Hieronymus, ad cuius calculum nos remittit Gelasius, mihi plane in his Commentariis tam est apertum, quam quod pro libero hominis arbitrio, pro bonis operibus, pro mysterio Sanctissime Trinitatis, et sacrosancte Eucaristie, pro purgatorio, pro uera hominis iustitia, atque aliis huiusmodi permultis non semel, neque uno loco docet. Neque uero cuiquam noua debet esse  repentina  illa uoluntatis inter D. Hieronymum et Rufinum, alienatio, tum quod ille zelo ardens ac eruditione fretus nichil in alienis libris non depuratum et ad amussim exactum ferre poterat: hic uero sanctimonia, ac multorum precipuorum Ecclesie luminum exemplo communitus in Origenianis libris siue legendis, siue in alienam linguam transferendis audacter uersabatur. Tum uero maxime quod ex quadam opinionum uarietate, ueluti ex D. Augustino comperimus, in hanc contentionem inciderant, in quam forte licet imprudens, cum ipso Hieronymo ille idem incidisset, nisi qua erat animi, ac morum modestia, omne ius in disserendo uictorie Hieronymo remisisset, que mentis, ac uoluntatis dissensionem, atque in Ecclesia scandalum creare poterat. Atque ut omittam quod non in dissimili genere inter se contenderint Paulus et Barnabas, D. etiam Petrus et Paulus Apostoli , nota est illa ex ueteri historia inter Epiphanium, ac D. Chrysostomum controuersia: illa etiam eo modestior, quo antiquior uictoris et Irenei, que tamen omnia non ideo summis uiris eam notam inusserant, ut si quid minus recte in nonnullis, que non ita ab uniuersali Ecclesia in Conciliis Sacrosanctis tractata fuerant, et decreta, sensissent, in ceteris quoque errasse uideantur. Sua sit ergo sancta D. Gelasio auctoritas, et sua D. Hieronymo constet innocentia, que tamen recte dicta Rufini non eleuent, imo que ad ueritatem, ut hic omnia exacta si fuerint integra, non minus ad bene credendum nos instruant, et ad bene agendum inflamment, quam que ab iis perfecta sunt, qui speciosius illo fortasse, et ambitiosius legi terique soleant.

Te uero, Pater beatissime, sic nostrum hoc munusculum spero excepturum, ut soles ea, que quamuis sint luculentiora, tamen quia non ex hoc solo nostro tam infecundo, ac difficili, in quo excolendo magnopere uoce, ac edito nuper Catechismo et Breuiario elaboras, profecta sunt, non eque forsan sunt admiratione digna, eoque magis, quod tanquam manubie, aut exuuie potius crudelissime stragis in omnes ueteris Ecclesie, nondum edite in lucem Doctores in hoc Regno tibi exhibentur. Ego sane si quid haberem prestantius, quo tibi aliquo nomine gratificari possem, tam libenti studio ac egregia uoluntate transmitterem ex hac mea sede Lugdunensi, quam hoc ipsum opusculum: in cuius lectione si quid offendet Ecclesia Catholica, quod non usque adeo probari possit , id ut cetera curet emendari; sin autem quamplurima reperiet, que ad suam, suorumque eruditionem, ac pietatem pertineant, aget illi gratias immortales, qui bonorum est omnium fons uberrimus Deus, a quo tibi felicitatem cum diuturnissima uita coniunctam tibi, Pater beatissime, quotidianis precibus exposco. Lugduni Idibus Martii. 1570.





ITEM DE COMMENTARIIS IN PROPHETAS OSEAM, IeLEM ET AMOS, EX EPISTOLA DEDICATORIA RENATI LAURENTII DE LA BARRE AD D. IOANNEM A SANCTO ANDREA.

 Tu in primis, uir ornatissime, non desinis maximo studiorum prouentu, reique literarie accessione proferre de tua diuite bibliotheca bonos quotidie Auctores, proque tuo in Rempublicam grato animo perquirere magnis sumptibus undique, si qui codices Mss. habeantur castigatissimi, quibus impressi possent conferri: si qui rursus restarent cum aliquo fructu imprimendi. Et ita quidem, ut de te testatum iampridem doctorum sermonibus audiuerim, nullum eorum qui tunc uiuunt  existere qui felicius et salubrius Chiromam manum admouerit rei librarie: et qui liberalius optime note scriptorum  impressiones iuuerit, auxerit, promouerit, atque tu ipse quem a Deo Opt. Maxim. in hec calamitosa tempora ob id reseruatum dicere soleo, ne litere obsolescerent: neue deesset, qui honestissimas  honestis de rebus Typographorum concertationes illustraret. Testantur illud iampridem tot tantaque  quot exierunt uolumina cum aliqua tui prefatione nominis: testabitur etiam illud in presentiarum RUFINI nunquam antea typis commissum Opus, cuius cum exemplar Domino de la Bigne Preceptori meo Theologo, huius etatis tam ob morum candorem, quam ob singularem eius eruditionem meritissimo, petendum indicasses, ex reliquiis uenerabilis Monasterii Montis Dei, factum est, ut inter ruinas eius deuote domus diuina prouidentia si non integer ab annis uetustus codex, saltem quodammodo totus ab iniuria inueniretur effugisse Gnosticorum nostrorum iniurias: aduersus quas atque eiusmodi grassatorum excursiones, uindiciarum si quis sit modus, is est accersendus a Calcographia, que sola, inclinantibus seculis, maximo Dei beneficio ad studia iam nauseantes hominum animos recreauit iucunda facilitate, scriptis contulit gratiam  sua pulchritudine, et simul immortalitatem.



IN LXXu DAuIDIS PSALMOS COMMENTARIUS RUFINO AQUILEIENSI OLIM ATTRIBUTUS.





TITULORUM OMNIUM QUI PSALMIS PRAEFIGUNTUR Argumentum.

 1 Sunt superscriptionum omnium tituli diuersi: nam preter eos qui auctorum suorum nominibus, aut caussarum, aut temporum significationibus prenotantur, sunt alii quibus titulus, In finem est: alii quibus tantum, Psalmus cantici, uel Canticum psalmi. Et necesse est diuersas caussas diuersarum superscriptionum extitisse. Non enim sine caussa tanta rerum diuersitate hic titulorum ordo conuertitur,  ut nunc In finem, nunc Psalmus, nunc Canticum, nunc Canticum psalmi, nunc Psalmus cantici ad distinctionem psalmi qui subiaceat, proponatur. Et quanquam in singulis quibusque psalmis singularum quarumque inscriptionum caussas prestare nitamur: tamen ad compendium studiose intelligentia, in breui sermunculo uirtutem suprascriptionum omnium coarctamus. Finis est,  cuius caussa cetera sunt, ipse autem nulli alii caussam suam prestat. Ob finem enim omnia: nichil uolo aliud post finem. Namque ad finem tenditur, sed in fine desinitur. Ita finis et anteriorum perfectio est, et se in nichil aliud protendens, propria in semet sui ipse possessio est. Psalmi ergo qui inscribuntur In finem, ita intelligendi sunt, ut ex perfectis atque absolutis bonorum eternorum doctrinis et speciebus existant: quia ad ea que in his dicuntur, fidei se nostre cursus extendat, et in his nullo ulteriore tendens procursu, ipso suo optate et adepte beatitudinis fine requiescat. In Musicis uero artibus hec sunt officiorum genera et uarietates. Psalmus est, cum cessante uoce, pulsus tantum organi canentis auditur. Canticum est, cum cantantium chorus libertate sua utens, neque in consonum organi astrictus obsequium, hymno canore tantum uocis exultat. Psalmus autem cantici est, cum organo precinente, subsequens et emula organi uox chori cantantis auditur, modum psalterii modulis uocis imitata. Canticum uero psalmi est, cum choro ante cantante, humane cantationis hymno ars organi consonantis aptatur, uocisque modulis precinentis pari psalterio suauitate modulatur.

His ergo quatuor musice artis generibus competentes  singulis quibusque psalmis subscriptiones sunt coaptate. Ex uirtutibus autem psalmorum, et ex ipsis doctrine musice diuersitatibus caussa uniuscuiusque superscriptionis ostenditur. In eo enim psalmo, in quo tantum Psalmus inscribitur, fidelium operum et religiosorum gestorum aut doctrina, 2 aut confessio continetur, cum Propheta commemorando que gerit, ad doctrinam nos gestorum similium instituit, motu corporei organi nostri ad pios officiorum usus temperato. At uero cum Canticum tantum in titulo psalmi preponitur, scientia in eo spiritualis, et intelligentia celestis intelligitur, quam per cognitionem sapientie consequitur, cum non commemoratis fidei operibus, solam doctrinam perfecte de Deo cognitionis ostendit. Non enim statim omnis scientia in bono opere est: neque rursum omne opus bonum ueram scientiam consequitur. Ob quod est illud quod in tertio superscriptionum genere est. Canticum psalmi dicitur, quando cum bonorum operum efficientia scientie doctrina coniungitur: Prius enim in bonis operibus uiuendum est, ut perfecta possit ea que deinceps succedit, diuini sacramenti esse cognitio, secundum id quod dictum est: Desiderasti sapientiam? serua mandata, et Dominus prestabit eamdem  . Prestabit ergo sapientiam his, qui per merita bonorum operum intelligentie gratiam consequuntur. Ex nis operum doctrineque studiis, psalmi illius qui Cantico psalmi superscribitur, erit caussa noscenda. Ubi autem est Psalmus cantici, illic per cognitionis scientiam usus boni operis tractatur: quando desiderabilem nobis fidelium gestorum efficientiam prestat anterior de Deo adepta cognitio. Hec ergo musice artis quadrifaria diuersitas, psalmorum est diuersitati coaptata, ut est. Psalmus per corporei organi motum in commemoratione gestorum fit. Canticum uero per sapientie cognitionem habet in se doctrine scientiam. Psalmus uero cantici est, cum preeunte gestorum merito, cognitio scientie prestatur. canticum deinde psalmi est, cum per adepte scientie cognitionem fidelium gestorum opus inchoatur et geritur. Per has ergo superscriptionum proprietates intelligentiam psalmorum querere oportebat: quia unicuique generi prophetie, in proprietate titulorum unumquodque genus musice comparationis aptum est. Alie uero superscriptiones, que aut res gestas secundum historias significant, aut tempora, aut dies, aut aliud aliquid complexe sunt: uel ex interpretatione nominum, uel ex comparatione gestorum, uel ex  consimilium specie, ex quibus rebus psalmus consistat, ostenditur. Et sicubi est, Pro die sabbati, aut, Pro occultis filii, aut, Pro die octaua, per corporalem superscriptionem significationemque specialis psalmi intelligatur editio: uel cum Illius Dauid, uel illi Dauid, uel Absalom, uel Saul, uel Dech, prophetia, que in psalmo sit, consequamur. In diapsalma uero, quod interiectum plurimis psalmis est, cognoscendum est de mutatione aut persone, 3 aut sensus, sub conuersione metri musici inchoari: ut sicubi diapsalma intercesserit, aut aliquid aliud dici, aut etiam ab altero dici, aut in altero artis musice modulo cantari, intelligendum sit. De personis, aut sensibus, ubi diapsalma intercedere reperiemus, rationem asserere tentabimus. Ceterum modi musici disciplinam conseruare, translatio Greca et Latina non potuit. Hec autem in compendiosam breuitatem dicta sufficiant.

Nunc festinemus ad ipsam psalmorum expositionem stilum conuertere. Est autem diligens propensumque iudicium expositioni uniuscuiusque psalmi prestandum, ut cognoscatur, qua unusquisque eorum claue intelligentie aperiendus sit. Nam liber omnis similis est urbi pulchre  atque magne, cui plures edes diuerseque sint, quarum fores propriis clauibus diuersisque claudantur. Que cum unum in locum congeste permixteque sint, uolenti unamquanque edem aperire, maximam ignaro afferant difficultatem, ut claues uniuscuiusque edis inueniat: sitque aut familiaris scientie cognitam clauem cito ex copia illa congeste uarietatis in unum eligere, aut ingentis laboris aptam et congruam clauem aperiendi uniuscuiusque aditus inuenire: quia ratio et qualitas non sinat, non suas claues claustris disparibus coaptare. Itaque secundum Dei misericordiam aperiendi uniuscuiusque psalmi clauem reperturi, huius ipsius primi Psalmi aditum propria sua et congrua claue pandamus. Iste liber apud Hebreos propter diuersas caussas tribus modis intitulatur: id est, aut Liber hymnorum, aut Liber soliloquiorum, aut Liber psalmorum. Ideo titulus eius est, Liber hymnorum: quia totum istud opus pertinet ad laudem Dei. Hymni sunt cantus laudem Dei concinentes. Si sit laus, et non sit Dei, non est hymnus: si sit laus Dei, et non cantetur, non est hymnus. Oportet ergo ut si sit hymnus, habeat hec tria, et laudem, et Dei, et canticum. Dicunt et quidam quod hymnus proprie dicitur, laus Dei metrice composita. Unde proprie in Hebreo dicitur Liber hymnorum, quia ibi totum psalterium  est metrice scriptum. Dicitur etiam apud nos recte Liber hymnorum, quia licet, impediente translatione, non teneat metrum, tenet tamen quod precipuum est: scilicet quod in omni parte apud nos, sicut et apud Hebreos, laudem Dei significat, quod perspicuum est. Liber etiam soliloquiorum non immerito dicitur, eo quod in eo solus Spiritus Sanctus sine ullo humano ingenio, siue auxilio loquatur. uel soliloquium, non quia de Christo loquuntur soli psalmi: sed quia dignius et manifestius loquuntur de illo, quam prophete ceteri. Ex qua etiam dignitate hec prophetia in frequentiori usu habetur in Ecclesia. Rursus Liber psalmorum recte appellatus est, quia sanctus Dauid dulce mysterium huius prophetie dulci sono, dulci organo, id est psalterio, uoluit declarare. uolens enim magnificare cultum templi ad honorem Dei, cum Arcam de Sylo reduceret, elegit tria millia hominum musicis instrumentis Deum laudantium: et illis centum quinquaginta prefecit: quibus omnibus quatuor alios, Etham, Eman, Asaph, Idithun prefectos adhibuit . Ipse quoque cum psalterio modulans in tabernaculo ad diuinum cultum ceteros inuitauit, prophetiam hanc modulabatur in psalterio . Et non sine caussa magis in hoc quam in  alio instrumento: quia sicut hoc instrumentum decem chordas habet, et superius est concauum unde resonat: ita hec prophetia resonat de superioribus, que nos instruit de spiritualibus. Neque hoc caussa laudis humane, sed solo appetitu superne patrie. Decem uero chorde psalterii, decem precepta legis significant: que omnia bene implet, 4 qui ea exequitur, que in psalterio scripta decantantur. Dicitur autem prophetia, non quia predicit futura: sed quia prodit occulta. Cuius tempora tria sunt: preteritum, presens et futurum. Et ipsa aliquando fit per figuras, aliquando per somnium, aliquando per occultam reuelationem: sicut ista, Quod ipse Propheta attestatur, ubi ait, Audiam, quid loquatur in me Dominus Deus . Et, Occulta sapientie tue manifestasti mihi . Communis materia totius huius operis, Christus est, tripliciter acceptus: id est, secundum diuinitatem, secundum humanitatem, et secundum corpus eius, quod est Ecclesia. Quod uero de contrariis, id est, demoniis et impiis hominibus interseritur. non ideo fit, quod sint de principali materia: sed ut principali materiei per quasdam commoditates subseruiant, admiscentur. Ut in primo psalmo de impiis inducit, quatenus per eorum penas homines ab eorum  conformitate deterreat, et ad Christi conformitatem inducat. Queritur a quibusdam, cui parti philosophie supponatur. Quibus respondendum est, secundum quod agit de moribus, Ethice: secundum quod tractat de natura, Physice potest supponi.

Sciendum uero est, quod istos CL. psalmos. Spiritu Dei reuelante, Sanctus composuit Dauid. Et licet quidam psalmi aliorum nominibus intitulentur, ut est Salomonis, Aggei, filiorum Chore, et aliorum quorumlibet: non ideo factum est, quod ipsi psalmos composuerint: sed propter mysteria nominum, siue officia ad que sermo sequens uidetur pertinere. Nec eo modo ordinati sunt, quo a sancto Dauid compositi. Cum enim in uxore Urie peccasset, Miserere mei Deus , post hec uero pro persecutione Absalom. Domine, quid multiplicati sunt , edidit. Item cum a Samuele prius ungeretur in regem, Dominus illuminatio mea : mortuo autem Saul, Diligam te , composuit. Esdras Scriba, qui titulos posuit, psalmos aliter, quam dictati fuerant, ordinauit: hoc fortassis Spiritu Sancto ideo disponente, ut cum ordo rerum, aut temporum iuxta literam non tenetur, alter ordo  subtilior iuxta spiritualem intelligentiam requiratur. Et sunt quidam, qui quinque psalmorum libros esse uolunt, quia ibi quater fiat, fiat inueniunt: sed unum librum esse, Actuum Apostolorum liber confirmat, ubi ait, Sicut scriptum est in libro Psalmorum .

Esdras autem, cum ceteris psalmis titulos posuisset, huic psalmo ideo non adscripsit, quia iste psalmus omnium aliorum est titulus. Sicut enim titulus illuminat, et totam materiam sequentem prelibat: ita psalmus iste, qui precedit, totam materiam sequentis operis tangit. De hac uero materia hoc modo tractat: ostendendo potentiam diuinitatis, perfectionem humanitatis Christi, uniuersitatem sanitatis membrorum, conuersionem peccatorum, patientiam et gloriam omnium. Intentio sua est, nos commonere, ut  beatitudinem in primo parente amissam studeamus reparare in nobis, et exemplo nostro in aliis: quod ut possimus facere, hortatur nos imagini noui hominis Christi conformari: de quo in hoc primo psalmo agit hoc modo. Remouet ab eo omnia mala, tam cogitationis, quam operis. Commendat in eo omnem perfectionem uirtutis. Ostendit eum utilem esse nobis. Sciendum uero est, quod illas perfectiones de Christo, quas communiter ponit in priori psalmo, in ceteris psalmis, qui sequuntur, multipliciter per partes exequitur. Quia ergo omnes ad beatitudinem tendunt, nec beati esse, nisi per Christum, possunt , proponit Christum nobis in exemplum. Et incipit a beatitudine sic.





COMMENTARIUS IN LXXu PSALMOS. 



PSALMUS PRIMUS.


5 1. Beatus uir, etc. Postquam dictum est, non abiit, superfluum uidetur esse quod additur, non stetit, et non sedit. Qui enim non consentit peccato, iam nec in eo stare ualet, aut perseuerare. Sed ideo hoc facit, quia ordinem uult exequi, quo primus homo peccauit: ut secundum hominem ostendat a primo penitus esse dissimilem. Beatus uir qui non abiit. [ [a 1Kb] De Domino nostro Iesu Christo accipiendum est, qui non abiit in consilio impiorum, sicut homo terrenus, qui uxori consensit decepte a serpente, ut Domini precepta contemneret . Et in uia peccatorum non stetit. uenit quidem in uia peccatorum, nascendo sicut peccatores; sed non stetit, quia illecebra secularis eum non tenuit. Et in cathedra pestilentie non sedit. Noluit enim terrenum regnum cum superbia . Que cathedra pestilentie ideo recte intelligitur, quia pauci sunt, qui amore dominandi careant, et humanam gloriam non appetant.  Pestilentia uero est morbus late peruagatus, omnes aut pene omnes inuoluens. uel cathedra pestilentie perniciosa doctrina intelligi potest. Deinde considerandus est ordo uerborum, Abiit, Stetit, Sedit. Abiit ille, qui recessit a Deo. Stetit, cum delectatus est in peccato. Sedit, cum in sua superbia confirmatus, redire non potuit: nisi per eum liberatus, qui neque abiit in consilio impiorum, nec in uia peccatorum stetit, nec in cathedra pestilentie sedit.] Potest etiam intelligi de quolibet iusto quod dicitur, Beatus uir qui non abiit, etc. In consilio impiorum abire, est prauis consiliis assentire. In uia peccatorum stat, qui in malis operibus perseuerat. In cathedra uero pestilentie sedet, qui malum quod agit, alios docet. Quisquis ergo beate uiuere studet, praua consilia summopere cauere debet. Scriptum est enim: Corrumpunt mores bonos colloquia mala . Praua quoque opera et exempla nichilominus uitanda sunt: quia sicut bonorum operibus et exemplis minus  boni ad meliora semper proficiunt: sic nonnumquam iniquorum factis et exemplis infirmi ad deteriora tendunt. Hinc Psalmista alibi ait: Cum sancto sanctus eris. Et paulo post subditur: Et cum peruerso peruerteris . Tanto itaque studiosius oportet hec fugere, quanto facilius incautas mentes possunt decipere. uia ergo beatitudinis est,  ut quisquis ad bonum opus tendere desiderat, quo scilicet beate uiuat, prius malum cauere studeat, ne bonum quod agit, impediat. Unde scriptum est: Declina a malo, et fac bonum . Sequitur de Domino Nostro Iesu Christo.

2. Sed in lege Domini uoluntas eius, et in lege eius meditabitur die ac nocte. Quod Christi uoluntas in lege Dei Patris fuerit, textus sancti Euangelii satis ostendit; ubi Luca narrante dicitur, qualiter in templo Domini puer iehsu inuenitur sedens in medio Doctorum et interrogans, cunctis stupentibus super prudentia et responsis eius . Qui inquisitus a parentibus ait: Quid est quod me querebatis? Nesciebatis quia in his que Patris mei sunt, oportet me esse ? Ergo in lege Domini uoluntas eius. Nequaquam puer iehsu inuitis parentibus in templo Domini remansisset, si in lege Domini uoluntas eius 6 non fuisset, Et in lege eius meditabitur die ac nocte. Namque in die et nocte predicauit Christus. In die docebat turbas, nocte uerbi mysteria discipulis  reuelabat . uel in lege Domini uoluntas eius fuit, quia a preceptis Patris nunquam Filius discordauit. Hinc est quod ipse ait: Non ueni facere uoluntatem meam, sed uoluntatem eius qui misit me, Patris . Ex quibus uerbis quid aliud colligimus, nisi quod preceptis dominicis obedire debemus, non timendo, sed amando: non ex necessitate, sed ex uoluntate. Non enim timor aut necessitas, sed sola caritas implet legem. Hinc est quod Apostolus ait: Qui enim diligit, legem impleuit . Nec mirum si is, qui caritate repletur in lege Domini, die ac nocte, id est, assidue meditatur: uel die ac nocte, idest, in prosperis et aduersis. Ubi enim est uera dilectio, ibi Diuine legis est meditatio: et mens, que amore Dei accenditur, nec prosperis nec aduersis commutatur.

3. Et erit tanquam lignum quod plantatum est secus decursus aquarum, quod fructum suum dabit in tempore suo. De sapientia per Salomonem dicitur:  Lignum uite est his qui apprehenderunt eam, et qui tenuerit eam, beatus . Quid autem Christus, nisi Dei uirtus, et Dei sapientia ? Quem quisquis amando et desiderando apprehendit, in eternum proculdubio uiuit. Legimus in paradiso lignum uite esse, de quo dictum est: uidete ne forte sumat de ligno uite, et uiuat in eternum .  Si ergo de hoc ligno sumens in eternum uiueret, merito ligno Christus comparatur, qui est cibus uite, quo quisquis uescitur, uita uiuet et non morietur. Solet autem in Scriptura sacra aquarum nomine aliquando populus designari, sicut legitur in Apocalypsi, ubi per angelum dicitur: Aque multe, populi multi sunt . Decursus uero aquarum  significat lapsum qui fit per peccatum. Recte ergo Dominus secus decursus aquarum plantatus esse describitur, quia inter homines fluxu mortalitatis et peccati decurrentes nasci dignatus est. Qui tanquam lignum per uite nouitatem uiruit: per noua uerba quasi noua folia immisit: per miracula floruit, remissionem omnium peccatorum, et uitam eternam prestando, fructus dedit. Bene ergo subditur, quod fructum suum dabit in tempore suo . De quo tempore et fructu per Paulum dicitur: Postquam uenit plenitudo temporis, misit Deus Filium suum in terris, factum ex muliere, factum sub lege: ut eos, qui sub lege erant, redimeret  . Hinc Abrahe dictum est, In semine tuo benedicentur omnes gentes . Non dicit in seminibus, quasi in multis, sed in semine tuo, quod est Christus , qui per semetipsum dicit, Ego sum uia, ueritas et uita . uel tanquam lignum secus decursus aquarum plantatur, cum quisquis iustus per infusionem Sancti Spiritus in caritate radicatur et fundatur . Ligni enim nomine sepe uir iustus, aut etiam iniustus exprimitur; sicut per prophetam dicitur: Ego dominus humilians lignum sublime . Quia iuxta ueritatis uocem, omnis qui se exaltat, humiliabitur: et qui se humiliat, exaltabitur . Salomon 7 quoque ait: Si ceciderit lignum ad Austrum aut ad Aquilonem, ubicunque ceciderit, ibi erit . In die etenim mortis sue iustus ad Austrum cadit, peccator ad Aquilonem: quia et iustus per feruorem Sancti Spiritus ad gaudia ducitur, et peccator cum apostata angelo  in frigido corde suo reprobatur. Per aquas uero Sancti Spiritus gratia solet designari. Unde ueritas ait: Si quis sitit, ueniat ad me, et bibat . Et, Qui biberit ex aqua quam ego do, non sitiet in eternum . Huius aque irrigatione agitur, ut anima fidelis per uiriditatem fidei et spei in Domino proficiat, atque in caritate ipsius fixa permaneat. Et quia caritas nunquam ociosa est , recte dicetur quod fructum suum dabit in tempore suo. In hoc tempore presenti fructum suum dant electi: quia bonum quod faciunt, ei attribuunt a quo facti sunt. uel fructum suum in tempore suo dare, est per hanc uitam eterno iudici opera sua presentare. Unde per similitudinem patris familias a quodam dicitur, Domine quinque talenta tradidisti mihi, ecce alia quinque superlucratus sum . Ex quibus uerbis ualde notandum est, quia omnipotens Deus quicquid nobis in hac uita tribuit, mutuo dat, et cum lucro requirit. Nec  sufficit datum seruare, sed summopere illud oportet quemque multiplicare, ut pigri serui sententiam declinans, mereatur audire quod illic dicitur: Euge serue bone et fidelis, quia super pauca fuisti fidelis, super multa te constituam: intra in gaudium Domini tui . Ergo si pauca fideliter agimus, dum paruo hic tempore uiuimus  super multa constituemur. Multa sunt quidem bona celestia, de quibus scriptum est, quia nec oculus uidit, nec auris audiuit, nec in cor hominis ascenderunt, que preparauit Deus diligentibus se . Et folium eius non defluet, et omnia quecunque faciet, prosperabuntur. Per folium intelligitur uerbum. Quod enim folia agunt arboris, hoc in nobis per similitudinem agunt uerba Redemptoris. Fructu quidem eius spiritualiter pascimur: sermone uero ipsius a uitiis obumbramur. Quomodo autem  folium, id est, uerbum non defluat: ipse in Euangelio demonstrat, ubi ait: Celum et terra transibunt, uerba autem mea non transient . Etsi enim sonus uerborum transeat, ea que uerbis exprimitur, sententia perdurat. Et quicquid uoce ueritatis dicitur, siue in Lege, siue in Prophetis, siue in Euangelio, siue in Apostolicis libris, siue etiam per quosque religiosos: totum per operationem adimplebitur. Unde scriptum est, Iota unum, aut unus apex non preteribit de Lege, donec omnia fiant . Et quia potens in opere et sermone Christus dicitur , merito de ipso subditur: Et omnia quecunque faciet, prosperabuntur. Unigenitus Dei Filius in carne ueniens , quia uerus Deus et uerus Homo extitit, alia ut Deus, alia ut Homo, et docuit et fecit. Sed quod fecit, aut docuit, ut Deus, nobis profuit ad recte credendum. Quod uero ut Homo, profuit nobis ad recte uiuendum. Impletum est ergo quod dicitur, et omnia  quecunque faciet, prosperabuntur. Sed fortasse non creditur prospere egisse: quando a Iudeis captus, ligatus, flagellatus, 8 crucifixus, occisus est . Immo tunc prospere egit, quia morte sua mortem nostram destruxit. Nec profuisset nasci in carne, si non contigisset mori et resurgere. Et mira Domini dispositione actum est, ut et Iudei uoluntatem suam in Christum implerent, et Christi consilium, quod putabant destruere, perficerent. Sed hec uerba que de capite dicta sunt, etiam membris eius congruere possunt. Quisquis enim Deo perfecte seruire concupiscit, non solum opere, sed et uerbo esse iustus appetit. Dicatur ergo de quolibet perfecto uiro: Et folium eius non defluet, et omnia quecunque faciet, prosperabuntur. Folium eius non defluit, cuius in ueritate sermo consistit. Folium eius non defluit, quia superfluitate uerborum linguam compescit. Hinc per Salomonem dicitur, Sapiens usque ad tempus tacebit . Psalmista quoque alibi ait, Dixi custodiam  uias meas, ne delinquam in lingua mea . Et Iacobus perhibet dicens, Qui in uerbo non offendit, hic perfectus est uir . De hoc ergo perfecto uiro recte dicitur. Et omnia quecunque faciet, prosperabuntur. Rectorum quidem facta tunc prosperabuntur, quando mala bonis non admiscentur: cum bene cepta usque ad finem perducuntur: cum pro his nec temporale lucrum, nec terrena gloria, nec fauor hominum, sed sola patrie celestis merces requiritur. Sed nonnunquam contigit, quia is qui perfecte uiuit, in uerbo aut in opere delinquit. Nec tamen tunc uerbum eius defluit, etiam cum offendit, nam tandiu culpa corde retinetur, quousque satisfactione penitentie curetur. Et cum post culpam cautior redit ad iustitiam, quod aduersari uidetur, peccatum etiam prosperatur. Et miro modo fit, quod unde peccauit, inde iustior existit. Merito ergo per Paulum dicitur, Omnia cooperantur in bonum his, qui secundum propositum uocati sunt Sancti . Omnia quidem, non solum prospera,  sed etiam aduersa: non solum bona, sed etiam mala. Quia ergo quisque perfectus uir, et in locutione maturus est, et in operatione discretus, dicatur recte: Et folium eius non defluet, et omnia quecunque facit, prosperabuntur. Sed iam quid de reprobis subiungat, audiamus.

4. Non sic impii, non sic. Ubi repetitio comminatio est, ac si diceret: Nec sic beati eritis, nec sic prosperari poteritis, Sed tanquam puluis, quem proiicit uentus a facie terre. Merito impius pulueri comparatur, quia peccanti homini dicitur: Puluis es, et in puluerem reuerteris . Qui dum tentationibus agitatur, quasi puluis uento mouetur. Quem dum ira conturbat, superbia inflat, uana gloria eleuat, luxuria eneruat, auaritia subiicit, inuidia diuidit, tristitia prosternit: quot tentationum motibus urgetur, quasi tot uentorum flatibus puluis dispergitur. Quod si facies terre, species patrie celestis accipitur , recte puluis a facie terre proiici describitur, quia a uisione celestis glorie impius remouetur.

5. Ideo non resurgunt impii in iudicio. Ideo scilicet , quia nullo uirtutum pondere grauati, tanquam puluis a facie terre sunt proiecti. Unde scriptum est, Tollatur impius, ne uideat gloriam Dei . Neque peccatores in consilio 9 iustorum. Repetita sententia uidetur, ut, quod superius dicitur, impii, intelligantur peccatores, et quod premissum est, in iudicio, hoc dictum sit in consilio iustorum. Aut si aliud sunt impii, aliud peccatores . Impii non resurgunt in iudicio, subaudis, ut iudicentur: quia iam penis certissimis deputati sunt. Peccatores autem non resurgunt in consilio iustorum, subaudis, ut iudicent, sed ut iudicentur. Sed cum Dauid dicat quod impii non resurgunt in iudicio, quid est quod  Paulus ait: Omnes quidem resurgemus ? Nam per omnes uult intelligi tam bonos quam malos, tam pios quam impios, tam peccatores quam iustos. Sed sciendum est quia omnes et boni et mali resurgere habent ad uitam, sed non omnes resurgent ad gloriam. Quod satis manifestat idem Apostolus, qui ibidem subiungit, Sed non omnes immutabimur. Resurgent quidem omnes ut uiuant, boni et mali: sed non omnes immutabuntur, de uita ad gloriam: nisi soli boni. Quare hoc?

6. Quoniam nouit Dominus uiam iustorum. Nouit, idest approbat. Iter autem impiorum peribit. Ac si diceret, iter impiorum non nouit Dominus: ut hoc sit nesciri a Domino, quod est perire; et hoc sit sciri a Domino, quod est manere. Duobus enim modis scire Dei accipitur : Aut scire, id est, cognoscere: aut scire, id est approbare. Secundum hoc autem, quod scire Dei dicitur noscere, bonos et malos nouit Dominus. Sicut scriptum est, Ipse nouit et decipientem, et eum qui decipitur : neque enim impium quemquam iudicaret, si nequaquam cognosceret. Et tamen iniquum nescit, quia facta eius non approbat. Et nouit ergo, quia deprehendit, et non nouit, quia hunc in sue sapientie speciem non recognoscit. Hinc dicturus est eis in iudicio, Amen dico uobis, nescio uos . Iuxta hoc uero quod scire dicitur approbare, non noscit Dominus nisi bonos, unde scriptum est: Nouit Dominus qui sunt eius . Quos ideo nouit, quia presciuit et predestinauit eos conformes fieri imaginis Filii sui . Quia ergo omnipotens Deus operationem iustorum sic nouit, ut approbaret: actionem uero impiorum sic non nouit, ut reprobaret, dicatur recte, Quoniam nouit Dominus uiam iustorum, et iter impiorum peribit.



TITULUS PSALMI II.

Secundus Psalmus sic intitulatur, Psalmus Dauid. Notandum  quod tituli quibusdam Psalmis ita preponuntur, ut intentionem designent: in quibusdam, ut materiam, in quibusdam uero ut utrunque. Psalmus proprie dicitur Melos, quod per motum et laborem manuum de psalterio procedit, et ideo pro bona operatione sepe ponitur, que sine labore fieri non potest. Et quantum in hoc negocio continetur exhortatio bone operationis: idcirco ipsi negocio tale uocabulum competit, ut psalmus appelletur. Psalmus ergo iste, id est, sequens exhortatio bone operationis, est attribuendus Dauid, id est, Christo, qui uerus Dauid, id est, uisu desiderabilis, uel manu fortis interpretatur. Quis enim adeo desiderabilis, sicut ille, de quo scriptum est: Cuius uultum desiderat uniuersa terra, et in quem desiderant angeli prospicere ? Et quis fortior eo, 10 qui omnia quecunque uoluit, fecit ? qui principem huius mundi de regno suo expulit , qui morte sua mortem nostram destruxit ? Et sciendum quod quando Psalmi ita intitulantur, ut Psalmus preponatur et non Canticum, designatur quia de moribus agitur. Quando uero Canticum et non Psalmus, non de moribus, sed de mystico intellectu tractatur. Intentio  Christi, cui hec uerba competunt, hec est, ut omnes fideles spem et confidentiam bone uite, non in seipsis, sed in Christo et secundum principium et secundum finem, constituant. Quia nonnunquam Prophete sancti sic preuident futura, quomodo sciunt preterita. Sanctus Dauid quod de passione Christi et persecutoribus eius futurum esse preuidit, non futuro, sed preterito tempore narrare uoluit: ut ex suis uerbis ostenderet, quia Spiritu Sancto reuelante, tam de futuris, quam de preteritis certus esset. Ait ergo de persecutoribus Christi.



PSALMUS II.

1. Quare fremuerunt gentes, idest, gentiles; et populi, idest Iudei, meditati sunt inania? Et quare astiterunt reges terre, Herodes, et Pilatus , et principes Annas et Caiphas  conuenerunt in unum, consilium et locum, aduersus Dominum, Patrem, et aduersus Christum Filium eius ? Tanta denique insania furoris eos inuasit, tanta malitie cecitas perculit, ut auctorem suum, quem credere et adorare debuissent, unanimiter etiam occidere  non timerent. Dictum est autem Quare , ac si diceretur, frustra. Non enim impleuerunt quod uoluerunt. Nam qui ideo Christum occiderunt, et ut nomen eius de terra delerent, et ne ipsi locum et gentem perderent : ideo quidem nomen eius auxerunt, ideo et gentem et locum perdiderunt, quia innocentem Dominum occiderunt . Miroque modo actum est, ut dum suum consilium implere se crederent, consilium Domini nolentes et nescientes implerent. Ergo meditati sunt inania. Non est enim sapientia, non est prudentia, non est consilium contra Dominum . Sed que inania meditati sunt?

2. Dirumpamus, inquiunt, uincula eorum, et proiiciamus a nobis iugum ipsorum, idest, destruamus uincula religionis Christiane, ne nos sibi ualeant subiugare. Sic, sic superbe mentes contra suum auctorem frequenter se erigunt, dum suam non eius uoluntatem implere appetunt: et tanto deterius cadunt,  quanto supra eum tendunt a quo facti sunt. Sed quid sequitur?

3. Qui habitat in celis irridebit eos, et Dominus subsannabit eos. Quia habitantes in terra celestem Dominum irridere et subsannare presumserunt, ab ipso celesti Deo irrisione et subsannatione digni ostendentur. Nam qui surrexit a mortuis, et regnando iam habitat in celis, cum ad iudicium ueniet, irrisione  et subsannatione eos dignos ostendet. Hinc per Sapientiam dicitur : Quia uocaui, et renuistis, extendi manum meam, et non fuit qui aspiceret: despexistis omne consilium meum, et increpationes meas neglexistis. Ego quoque in interitu uestro ridebo, et subsannabo, cum uobis, quod timebatis, euenerit . Cum irruerit repentina calamitas, et interitus quasi tempestas ingruerit: quando uenerit super uos tribulatio et angustia: tunc inuocabunt me, 11 et non exaudiam: mane consurgent, et non inuenient me.

4. Tunc loquetur ad eos in ira sua, qui ante tacuit  in mansuetudine sua. Et in furore suo conturbabit eos: quos in longanimitate patientie sue ante tolerauit. Iram autem  et furorem Domini non perturbationem mentis oportet intelligi, sed uim, qua iustissime iudicat. In ira sua loquetur ad eos, cum in iudicio suo dura illos arguet increpatione: in furore suo conturbabit eos, cum districta impios feriet animaduersione. Ecce misericors Deus non iratus, sed placatus nobis peccatoribus apparet: mala nostra uidet, et patienter sustinet. Ideo diu tolerat, ut ad penitentiam nos pertrahat. Sed qui modo negligit placatum, profecto sentiet iratum. Et quo quisque nunc durior fit ad penitentiam, eo ipse districtior erit ad uindictam. Sed qui in celis habitat, quomodo etiam in terris regnat, audiamus: ait enim:

5. Ego autem constitutus sum Rex ab eo, subaudis, a Patre meo, super Sion montem sanctum eius, predicans  preceptum eius. Ego, inquam, cuius uincula illi dirum ere, et iugum meditabantur abiicere. Per Sion , que speculatio dicitur, sancta Ecclesia intelligitur: cuius intentio quotidie ad speculandam claritatem Dei erigitur. Sicut Apostolus dicit: Nos autem reuelata facie gloriam Domini speculantes . Quam Ecclesiam montem sanctum appellat , propter eminentiam et firmitatem. Super hanc ergo Ecclesiam unigenitus Dei Patris rex constitutus est, non ut terreno regnet imperio, sed celesti. Ait enim in quodam loco: Regnum meum non est de hoc mundo . Ergo est supra mundum. Et cum eum uoluissent rapere in regem, ut temporaliter regnaret in illis, aufugit, et terrenum imperium respuit. Ergo Christus spiritualiter rex constitutus est in nobis, ut, expulso maligno principe de cordibus nostris, regnet ipse in interiore homine secundum spiritum, secundum donationes gratiarum, et largitiones uirtutum, et edificationes morum, ad salutem animarum nostrarum  : ut iam non regnet peccatum in nostro mortali corpore, nec seruiamus immunditie ad iniquitatem, sed potius iustitie in sanctificationem . Sic ergo Christus in nobis regnare desiderat, ut ab immundis spiritibus et uitiis nos defendat, ut uirtutibus et sacris operibus nos muniat. Sic in nobis regnare appetit, ut ad celeste regnum suo nos regimine ducere possit. Sed quia adhuc sumus in certamine, suis nos preceptis non cessat admonere. Unde bene dicitur, Predicans preceptum eius: quia non precepta, sed preceptum dicit, fortassis caritatem nobis innuit, in qua cuncta precepta finiuntur : et si quis impleuerit, cetera ab ipso implebuntur . Hoc preceptum nobis quotidie. Christus predicat, hoc precepto a terris ad celestia subleuat: et quicquid per alia precepta dicit, mittere nos ad hoc unum preceptum semper intendit. Quod quidem duplex est mandatum: nam in dilectione Dei est dilectio proximi. Et  scriptum est, Quia in his duobus mandatis pendet lex et prophete . Quicquid ergo lex, quicquid prophetia, quicquid Euangelium, quicquid sermo Apostolicus predicat: omnia 12 unum preceptum, idest, caritas una consummat. Sed quia de potentia audiuimus, de dignitate huius regis nostri audiamus. Sequitur enim, et dicit:

6. Dominus dixit ad me, Filius meus es tu, ego hodie genui te. Quod per Prophetam audimus, hoc etiam per Euangelium legimus. Ibi enim dicitur, quia cum Dominus iehsu baptizaretur, Spiritus Sanctus in columbe specie descendit, et uox Patris intonuit, Hic est Filius meus, in quo mihi complacui, ipsum audite . Ubi manifeste se Trinitas humane nature ostendit: quia Filius Dei in specie hominis, et Spiritus Sanctus in specie columbe, et uox Patris in similitudine humane uocis apparuit . Quanquam autem  possit ille dies in prophetia dictus uideri, quo iehsu Christus secundum hominem natus est:  tamen hodie quia presentiam significat, atque in eternitate nec preteritum, nec futurum est, sed presens: diuinitus accipitur secundum id dictum, Ego hodie genui te: quo sempiternam generationem uirtutis et sapientie Dei, qui est unigenitus Filius, fides catholica predicat. Duas ergo in Christo generationes esse credimus: unam diuinam, alteram humanam: unam qua ex patre in celo natus est sine matre, alteram qua in terra ex matre natus est sine patre. Secundum illam, cum nichil essemus, nos creauit. Secundum istam, cum perditi essemus, nos reformauit. Unigenitus ergo filius ex patre sine tempore natus. quia celestem suam hereditatem solus habere noluit, humanam naturam ad contemplationem glorie sue condidit. Sed quia peccando periit, ille etiam hanc in carne nascendo requisiuit: et qui hominem fecerat ad imaginem et similitudinem Dei , miro sue caritatis affectu factus est ipse  ad similitudinem hominis . Et unde se ad nostram humanitatem humiliauit, inde nos ad hereditatis sue gloriam subleuauit . In hac igitur carnis generatione et humiliatione ei a patre dicitur:

7. Postula a me, et dabo tibi gentes hereditatem tuam, et possessionem tuam terminos terre. Minor quidem uidetur ille qui postulat, eo qui postulatur. Et dum Christus carnem assumpsit, a patre suo per humanitatem se minorauit. In hoc enim quod in forma Dei est equalis patri, non postulat a patre, sed simul omnia operatur cum patre. In hoc autem quod pro nobis se dignatus est humiliare, minor patre factus, non cessat pro nobis interpellare. Postula  a me, et dabo tibi gentes hereditatem tuam. Sancti Patriarche et Prophete postulauerunt pro Iudeis. Ipse unigenitus Filius Dei, homo inter homines factus, postulare dignatus est pro gentibus. Illi postulauerunt genti sue salutem, et misit eis Deus Saluatorem. Sed quia hunc in carne humilem  uiderunt, superbo corde et ceco contempserunt. Quem uero Iudea elata repulit, hunc gentilitas humiliata suscepit. Illa per superbiam hereditatem perdidit: hec per humilitatem ad hereditatem uenit. Sed quia hoc non suis meritis, sed Dei Filio uolente, et Patre eius annuente factum est, recte ei dicitur, Postula a me, et dabo tibi gentes hereditatem tuam. Non enim ait, Postulent ille gentes, sed postula tu. Ex quibus uerbis satis colligitur, quia gentilitas non 13 suis meritis saluatur: sed ille hoc fieri petiit, qui Patri pro nobis usque ad passionem mortis obediuit. Et quia gentilis populus ab extremis mundi partibus ad fidem collectus est, recte dicitur, Et possessionem tuam terminos terre, subaudis, dabo tibi. Dum enim persecutio in Iudea agitur, Sancta Apostolorum predicatio in uniuersum mundum dispergitur: sicut scriptum est, uobis missum fuerat uerbum Dei: sed quia indignos uos iudicastis, ecce imus ad gentes . Pro crudelitate ergo malitie  que mentem Iudee concremauit, omnipotens Deus gentes in hereditatem sumpsit: quia per hoc, quod illa redemptorem suum ac membra eius persecuta est, Sanctis Apostolis per diuersa dispersis, nos qui Iudee in circuitu sumus, dono celestis gratie splendorem ueri luminis uidemus. Sed quia in uite fortitudine nos inuenit, et ad iustitie regulam reduxit, bene subditur:

8. Reges eos in uirga ferrea, et tanquam uas figuli confringes eos. uirga ferrea accipitur inflexibilis iustitia, que ideo uirga, quia recta: ideo ferrea, quia dura. Recta nobis, dura malis: blanda iustis, aspera peruersis. Et quia per hanc Dominus spirituales regit, carnales confringit, recte dicitur: Et tamquam uas figuli confringes eos. Quid enim terrena sunt corda, nisi uasa fictilia? uas enim fictile, terrenum et fragile est . Carnalia ergo corda, que transitoria appetunt, hoc quod corruptibile et uile est, diligunt, terrenis rebus totis desideriis incumbunt, quid aliud, quam terrena uasa sunt? Que Dominus  per uirgam ferream confringit, cum per iustitie rectitudinem suam in eis carnalitatem destruit, cum mentis elationem conterit, cum infirmitas propria ad memoriam reducitur, et corruptionis miseria diligenter attenditur, et uitiorum fractura solerter pensatur. Quia ergo pietas summa sic nos ferit, ut regat: sic confringit, ut melius restituat, dum uasa ire commutat in uasa misericordie, et uasa apta ad interitum, facit apta ad gloriam : dicatur recte, Reges eos in uirga ferrea, et tanquam uas figuli confringes eos. Quos iam diuinus sermo alloquitur, cum subiungit:

9. Et nunc, reges, intelligite: erudimini qui iudicatis terram. Et nunc, idest, iam innouati , iam contritis luteis tegumentis carnalibus, uasis erroris, que ad carnalem uitam pertinent: nunc intelligite iam reges, id est ualentes regere quicquid uobis seruile, et bestiale est: castigantes uestra corpora,  et seruituti subiicientes. Qui celesti regi seruiunt, reges proculdubio sunt: ipsi enim seruire, uere regnare est. Nam tanto quisque liber a uitiis redditur, tanto potentius sibi spiritualiter dominatur, quanto auctori suo humilius famulatur. Erudimini, inquit, qui iudicatis terram. Spirituales significantur, qui terram iudicant. Inferius enim nobis est quicquid iudicamus. Quicquid autem infra spiritualem hominem est, merito terra nominatur: quia terrena labe sauciatur. Qui se, ut peccatorem accusat proprioque iudicio condemnat, atque semetipsum duris increpationibus prosequitur, iudex terrenus non immerito uocatur . Talibus dictum est, intelligite et erudimini, id est, ad hoc intelligite ut erudiamini. Non enim intellectus proficit, si usque ad eruditionem uite non peruenit. Ille autem eruditus intellector est, qui hoc quod intelligere ualet, ad uite sue edificationem trahere studet.

14 10. Seruite Domino in timore, et exultate ei cum tremore. Sepe namque contingit, quia is, qui celesti  Domino pure deseruit, ex ipsa uirtute in elationem se erigit, et tanto se mox a seruitute Domini elongat, quanto a uirtute humilitatis discordat. Quapropter necesse est, ut sic seruiat amor, quatenus in humilitate semper animum reprimat timor, ne fructum, quem bona uita congregat, uentus elationis tollat. uel quia in hoc seculo inter gaudium spei, et tentationis metum positi sumus, alloquitur nos Spiritus Sanctus, dicens: Seruite Domino in timore, et exultate ei cum tremore: ut et de spe exultatio, et de tentatione nascatur tremor. Et si enim iustorum actio quandoque prosperatur, in ea tamen uita posita est, de qua per beatum Iob dicitur, tentatio est uita humana super terram . Quia igitur inter blanda uersamur et aspera, inter prospera et aduersa, inter tristitiam et gaudium, inter spem et metum: dicatur recte, Seruite Domino in timore, et exultate ei cum tremore. Sed quia non sufficit bona agere, nisi et mala quisque ualeat equanimiter tolerare, adiunctum  est:

11. Apprehendite disciplinam, nequando irascatur Dominus et pereatis de uia iusta. Disciplina est emendatoria tribulatio secundum illud, quem enim diligit Dominus, corripit: flagellat autem omnem filium quem recipit . Et quia iustitia modo in prosperis, modo in aduersis agitur: in prosperis quidem timor, in aduersis uero discipline patientia precipitur: ne si in illis se eleuat, in foueam elationis cadat, aut si in istis se deiicit, per pusillanimitatis uitium uictus proruat. Hanc uero disciplinam quisquis apprehendere negligit, a uia quidem iustitie perit, per iniquitatis uias miserabiliter incedit: tantoque omnipotentem Dominum ad iracundiam prouocat, quanto pro ipsius amore aduersa tolerare recusat. Cum enim scriptum sit, Quia non sunt condigne passiones huius temporis ad futuram gloriam que reuelabitur in nobis : et quod Oculus non uidit, nec auris audiuit; nec in cor hominis ascenderunt, que preparauit Dominus diligentibus se  : cum incomparabilia bona promittat Deus, et mala minima ingerat mundus: recte iustus Dominus irasci debet, quando pro tam paruis, tam magna contemni uidet. Si enim dulcedinem patrie celestis amarent, ex magno gaudio tribulationes omnes sustinerent: cum constet, quia ex tolerantia huius tribulationis crescat eius inestimabilis merces suauitatis. Sed adhuc apprehendendi disciplinam caussa adiungitur, cum subinfertur:

13. Cum exarserit in breui ira eius: Beati omnes qui confidunt in eo. Modo dum districti iudicis ira differtur, et peccator in desideriis anime sue laudatur : dum iustus tribulationes et angustias sustinet, que malorum pena, que iustorum gloria sit, non apparet. Hinc est, quod Ioannes Apostolus ait, Carissimi, nunc filii Dei sumus, et nondum apparuit quid erimus. Scimus autem quoniam cum apparuerit, similes ei erimus: quoniam uidebimus eum  sicuti est . Tunc profecto apparebit, quam fallax huius mundi fiducia extitit, quam transitoria uita, quam breuis gloria, quam parua uoluptas, quam falsa prosperitas, et quam cito transiit quicquid hic carum et pretiosum fuit. Ergo infelices illi, qui in talibus confisi sunt. Beati autem omnes qui confidunt in Domino.



15 TITULUS PSALMI III.

1. Tertius Psalmus ex persona Christi accipiendus est, tractans de passione eius, ac resurrectione. Et mittit nos ad illam historiam, in qua dicitur Dauid fugisse a facie bellantis aduersum se filii sui Absalom . Quam historiam Esdras propheta intelligens illa que in passione Christi gesta sunt, presignasse, talem titulum preposuit, Psalmus Dauid, cum fugeret a facie Absalom filii sui. Qui hoc modo exponitur: iste Psalmus, id est, ista exhortatio moralitatis que in sequenti negotio continetur, est Dauid, id est, Christi, qui manu fortis est. Psalmus  habitus de his que contigerunt, cum fugeret, id est, cum auferendo gratiam suam, recederet a facie Absalom filii sui,  id est, a mente Iude, quem cum aliis Apostolis gratia sua elegit ad hoc, ut filius suus esset . Bene autem pro Absalom, quia pax patris dicitur, ipse traditor Christi intelligitur: quia quamuis ipse pacem cum Christo non habuerit, tamen Christus ei pacem et ore dedit, et corde tenuit. uidens ergo Dominus electos suos non solum ab aliis, sed etiam ab amicis et parentibus propter iustitiam passuros: ad constantiam passionis eos hortari in hoc opere intendit, seipsum proponens in exemplum: ut sicut ipse in passione sua constans fuit, et de tribulatione sua Dominum inuocauit, et ipsa tribulatio ei ad gloriam et exaltationem profuit: ita ipsi considerando quod per tribulationes exaltabuntur, et ad orationes se conuertant, cogitantes illum esse caput et aduocatum suum, non deficiant. Sequitur de psalmo.



PSALMUS III.

2. Domine, quid multiplicati sunt qui tribulant me? Multi insurgunt aduersum me. Hec inuestigatio non causa ignorantie fit, sed propter instructionem perfectorum; ut considerando finem tribulationis sue,  constantes permaneant. Tam scilicet  multiplicati sunt, qui insurgunt et tribulant, ut de numero discipulorum non defuerit qui ad numerum persequentium accesserit. O mira Dei omnipotentis patientia! quos uno uerbo potuit extinguere, hos ex mira mansuetudine sua dignatus est tolerare, ut per se ipsum demonstraret, que in nobis esse uirtus patientie deberet. De se enim nobis exemplum fecit eternus conditor, ut quia sic humiliatus est celestis Deus, desinat iam superbire terrenus homo. Sed hec sui capitis uerba retinet adhuc corpus eius, quod est Ecclesia, que dum tribulationibus premitur, que dum aduersus se insurgere peruersos intuetur, clamat et dicit: Domine, quid multiplicati sunt qui tribulant me?

3. Multi insurgunt aduersum me. Hoc sancti martyres clamauerunt, cum multiplicari Ecclesie persecutores uiderunt. Hoc presens Ecclesia clamare non cessat, que in tempore pacis sue multis aduersitatibus elaborat, dum occulti hostis tentationibus agitur, dum praue uiuentium moribus grauatur, dum carnalium  hominum apertas iniurias grauiter tolerat, et quorumdam quasi iustorum sub imagine sanctitatis simulationem grauius portat, quandiu caro concupiscit aduersus spiritum, et spiritus aduersus carnem , et corpus quod corrumpitur adgrauat animam, et 16 deprimit terrena habitatio sensum multa cogitantem : quandiu in hac periculosa et laboriosa uita manet, tandiu dicere anima fidelis habet: Domine, quid multiplicati sunt qui tribulant me? multi insurgunt aduersum me. Multi dicunt anime mee, Non est salus ipsi in Deo eius. Manifestum est, quod hec dicebant, qui Christum esse Deum non credebant . Ad hoc ualent ille uoces, Si filius Dei est, descendat de cruce . Si enim cognouissent, nunquam Dominum glorie crucifixissent . Et quoniam plerumque coaceruatione uitiorum subrepit desperatio sanitatis, tanquam ipsis uitiis insultantibus anime, uel etiam diabolo  et angelis eius per noxias suggestiones, ut desperemus operantibus, uerissime dicitur: Multi dicunt anime mee, Non est salus ipsi in Deo eius. Sed quisquis nos aduersarius oppugnet, queque tribulatio grauet, semper dicendum est, quod sequitur:

4. Tu autem Domine, susceptor meus es, gloria mea, et exaltans caput meum. Capitis nomine in sacro eloquio mens solet intelligi . Sicut enim a capite membra, sic sensus a mente reguntur. Tales superna bonitas libenter suscipit, quos ad suum adiutorium humiliter confugere cernit: et caput, id est, mentem eorum dono sue gratie eleuat, quos non in hoc seculo, non in seipsis, sed in Domino Deo suo gloriari delectat. Hinc Apostolus nos admonet, dicens: Qui gloriatur, in Domino glorietur . Si tu enim gloriaris in Domino, Deus gloriatur in te. Si tu non tuam, sed eius gloriam queris, ipse querit quomodo te exaltet et glorificet . Hinc Sancti Patriarche et Prophete, hinc Apostoli et ceteri iusti uiri  a Domino Deo exaltati et glorificati sunt, quia seipsos in hoc seculo contemnentes, gloriam Domini, non suam quesierunt . uel hoc quod dicitur, Tu autem Domine, susceptor meus es, et cetera, secundum hominem dicitur [a 1Kb] : quia hominis susceptio est uerbum caro factum. Gloriam quoque suam dicit Domini etiam ille, quem sic suscepit Dei uerbum, ut similis cum illo fieret Deus. Ex hac regula introducimur, ne quis sibi de se glorietur. Caput autem Christus in passione sua exaltatum habuit, quia in tanta passionis humilitate, mentis fortitudinem non amisit.

5. uoce, inquit, mea ad Dominum clamaui, et exaudiuit me de monte sancto suo. uoce sua ad Dominum clamare, est intente Dominum deprecari. uoce sua clamat, cum quisquis ita intente orat, quod sonus uocis ab intentione cordis non discrepat. Hinc egregius doctor ait, Psalmis et hymnis cum oratis Dominum, hoc uersetur in corde, quod profertur in ore.  Et Apostolus dicit, Psallam spiritu, psallam et mente . Tales libenter exaudit Dominus, quos scilicet ita clamare conspicit; unde benedicitur, Et exaudiuit me de monte sancto suo, id est, de altitudine iustitie sue. Legimus enim, Iustitia tua sicut montes Dei . Et iustum sic erat  ut innocentem occisum, cui retributa sunt mala pro nobis , a mortuis suscitaret, et digna persequentibus retribueret . Nos quoque de monte sancto suo exaudit, quando preces nostras, non ex meritis nostris, sed ex sua sancta misericordia suscipit. Non enim digni sumus, ut audiamur, sed ipse misericors est, ut exaudiat . Hinc est quod per Apostolum 17 dicitur, Non ex operibus iustitie que fecimus nos, sed secundum misericordiam suam saluos nos fecit . Dicit autem ipse per quem saluati sumus, Ego dormiui, et soporatus sum, et exsurrexi, quia Dominus suscepit me. Dormitio morientis, somnus autem  mortui accipi potest: ut dormitio sit, qua transitur ad somnum, ueluti expergefactio, qua transitur ad euigilationem. Bene ergo accipitur: Ego dormiui, et soporatus sum. Ego me passioni permisi, et mors consecuta est. uel tunc dormiuit Christus, quando suscepta morte a temporali dolore quieuit. Tunc soporatus est, quando die altera in sepultura moratus est: die uero tertia a mortuis resurrexit . Unde hic ait, Et exsurrexi, quia Dominus suscepit me. Surgens enim a mortuis, in gloria Dei Patris susceptus est. uel potest hoc dicere quisquis fidelium recolens mortem peccatorum suorum, et donum regenerationis, Ego dormiui, et cetera. Dormiuimus enim, cum a bono opere torpuimus: cum in nostra prauitate delectabiliter iacuimus: cum dulce erat nobis  peccare, et in eis quidem peccatis perseuerare. Sed ab hoc somno mortis uiuificans gratia nos euigilare fecit, cum mala nostra ad memoriam reduxit: cum dulcedinem peccatorum in amaritudinem uertit, et mentem nostram ad lamenta penitentie formauit, nosque in uitiis torpentes, ad bona opera excitauit. Domini autem gratia commendatur, cum dicitur, Surrexi, quia Dominus suscepit me. Nisi enim eius gratia susciperet, anima nostra a morte peccati minime surrexisset. Sed quia quisquis a Domino suscitatur, fortis contra quosque aduersarios redditur: recte subditur,

7. Non timebo millia populi circumdantis me. Exsurge, Domine, saluum me fac Deus meus. Exsurge, id est, fac me exsurgere. Mos est diuinarum Scripturarum  persone Dei attribuere quod in nobis operatur. Unde illud est, An experimentum queritis eius qui in me loquitur Christus . Non enim ait, Quo iubente loquor: sed prorsus ipsam locutionem illi tribuit, cuius munere loquebatur.  Quia uero millenarius numerus perfectus est, per millia populi uniuersa prauorum multitudo designatur. Is ergo quem Dominus suscitat et saluat, millia populi non formidat: quia tanto omnem malorum multitudinem non timet, quanto unum omnipotentem Deum protectorem habet. uel si ex persona Domini loquentis accipitur quod dictum est, Non timebo millia populi circumdantis me: constat quia aduersarios suos iam non timet, quia ab eis corporaliter tribulari non ualet. Christus enim resurgens ex mortuis, iam non moritur, mors illi ultra non dominabitur . Et eo sub se inimicos suos habet , quo ad dexteram Dei Patris sedenti ei tradita est potestas in celo et in terra . Quare autem non timeat, reddit causam, cum subiungit,

8. Quoniam tu percussisti omnes aduersantes mihi sine caussa: dentes peccatorum contriuisti. Quis ignorat, quoniam sine caussa aduersati sunt Christo inimici  eius . Ipse enim peccatum non fecit, nec inuentus est dolus in ore eius . Sed quia iustus Deus et misericors est , omnes aduersarios suos percussit : alios ultione uindicte ad damnationem, alios dolore penitentie ad salutem. 18 Quod si per aduersantes maligni spiritus intelliguntur, uel quique homines mali, qui modo Ecclesiam Christi persequuntur: hi profecto in fine seculi a Domino percutiuntur. Dentes peccatorum contriuisti. Per dentes , uerba [b 1Kb] maledicta designantur: de quibus per Apostolum Paulum dicitur, Si autem mordetis inuicem, uidete ne abinuicem consumamini . Possunt et dentes accipi principes peccatorum, quorum auctoritate quisque a societate recte uiuentium preciditur, et quasi male uiuentibus incorporatur. Dentes ergo peccatorum Dominus conterit, quando ipsos et uerba eorum ad nichilum redigit. Timeant ergo aduersarii mali: quia si ipsi iniuste percutiunt, habent super se Dominum, a quo iuste percutiuntur. Timeant  potestates male: quia si ipse alios opprimunt, habent super se potestatem, a qua opprimuntur. Que autem spes nostra ?

9. Domini  est salus, et super populum tuum benedictio tua. Nos quidem infirmi et imbecilles : nemo de se presumat, quoniam Domini est salus, saluos faciens a morte peccati. Infelix ego homo, quis me liberabit de corpore mortis huius? Gratia Dei per Iesum Christum Dominum nostrum . Ergo Domini est salus. Sed que est benedictio populi ipsius? nisi illa, qua dicitur, uenite benedicti Patris mei, percipite regnum quod uobis preparatum est ab origine mundi . Talis benedictio super nos et super filios nostros. Amen.



TITULUS PSALMI Iu.


Sciendum est, quod quibusdam negotiis ita preponitur psalmus in titulo, ut non sequatur canticum. Quibusdam uero canticum, ut non sequatur psalmus. Aliis uero preponitur psalmus, et sequitur canticum. Aliis autem canticum, et succedit psalmus: que uarietas attendenda est. Ubi enim psalmus tantum ponitur, designatur quod in sequenti negocio simpliciter de moralitate tractatur. Ubi autem canticum tantum, ostenditur quod de iocunditate agitur. Et ubi precedit psalmus, et canticum sequitur, de moralitate tractatus habetur: ita tamen, ut mentio fiat de remuneratione ad quam tendit moralitas. Ubi autem precedit canticum, et succedit psalmus, de iocunditate remunerationis fit sermo: sic tamen, ut de moralitate, per quam habetur, aliqua mentio fiat. Psalmus iste sic intitulatur, In finem psalmus cantici Dauid. Exponitur sic: Iste psalmus cantici, id est, presens exhortatio bone moralitatis, in qua fit mentio de cantico, id est, de iocunditate eterne remunerationis, est Dauid, id est, Christi, uel alicuius fidelis credentis et sperantis in Christo: Dauid dico, dirigentis eos quos exhortatur, in finem, id est, in illum qui est finis et completio legis et prophetarum. uel finis,  id est, meta, et consummatio totius agonis. uel finis, id est, consummata quies beatitudinis. Intentio Christi, uel cuiuscumque credentis in eum, in hoc psalmo est, persuadere his qui terrenis delectantur, ut egrediendo a tribulatione uitiorum, et terrena negligendo, eterna bona, que in fine, id est, in Christo sunt, appetant: seipsum proponendo eis in exemplum, et sic dicendo.



19 PSALMUS Iu.

2. Cum inuocarem, exaudiuit me Deus iustitie mee. Hoc est , cum intus in corde meo orarem, exaudiuit me ipse a quo est iustitia mea. In tribulatione dilatasti mihi. Hoc est, ab angustiis tristitie in latitudine gaudiorum me deduxisti. Tribulatio et angustia in omnem animam hominis operantis malum . Qui autem dicit, Gaudemus in tribulationibus, scientes quoniam tribulatio patientiam operatur: et quoniam caritas Dei diffusa est in cordibus nostris per Spiritum Sanctum, qui  datus est nobis : non habet cordis angustias, quamuis extrinsecus a persequentibus inferantur. In hoc prosunt iustis aspera tribulationis, quia dum tribulantur in corpore, dilatantur in corde: et quo eos arctius mala temporalia premunt, eo latius bona celestia concupiscunt. Quia ergo ex angustiis tribulationis crescit dilatatio mentis, dicatur recte, In tribulatione dilatasti mihi. Mutatio autem persone tertie ad secundam, forte ideo fit, ut ostendat, quemadmodum exauditus sit, in ipsa dilatatione loquens Deo: ut hoc sit corde dilatari, iam cordi habere infusum Deum, cum quo intrinsecus colloquatur: cui nunc orat et dicit:

2. Miserere mei, et exaudi orationem meam. Quod iterum rogat, cum iam se exauditum et dilatatum indicauerit, forte ideo fit, ut unde non est exauditus, adhuc exaudiatur: aut in quo non est perfectus, perficiatur: aut propter alios inchoantes, ut in illis, qui crediderint, perficiatur quod inchoauerunt. Habent enim iusti proprium, ut in omne quod dicunt,  atque quod agunt, non solum suum profectum, sed etiam proximorum edificationem querant. Unde apte subiungitur:

3. Filii hominum usquequo graui corde? ut quid diligitis uanitatem, et queritis mendacium? Ac si diceret, uos, qui in carnali generatione mentem habitatis, usque ad quem finem cor durum habetis, quod Deo non creditis, et bona inuisibilia non cogitatis? Ut quid diligitis uanitatem et queritis mendacium? Quo fructu, qua utilitate temporalia amando queritis, querendo amatis, que uana sunt, quia durare non possunt: et mendacia, quia amatores suos decipiunt?

4. Et scitote, quoniam mirificauit Dominus sanctum suum. Eum scilicet , quem suscitauit ab inferis, et in celo ad dexteram suam collocauit  . Increpatur ergo genus humanum, ut ad eum tandem ab huius mundi amore conuertatur. Sed si quem mouet coniunctio superaddita, quod ait, Et scitote, sciat genus huius locutionis familiare esse lingue prophetantis. Nam sepe inuenis ita ceptum, Et dixit Dominus ad illum: Et factum est uerbum Domini ad illum. Que iunctura coniunctionis cum sententia non precesserit, cui consequens annectatur, mirabiliter fortassis insinuat prolationem ueritatis in uoce, esse coniunctam cum ea uisione que fit in corde. Dominus exaudiet me, cum clamauero ad eum. Hic nos  admoneri credo, ut magna intentione cordis auxilium imploremus Dei: quoniam sicut gratulandum est de illuminatione in hac uita, ita orandum est pro requie post hanc uitam. Quapropter aut 20 ex persona fidelis euangelizantis, aut ex ipsius Domini sic accipiendum est, ac si dictum esset, Dominus exaudiet uos, cum clamaueritis ad eum.

5. Irascimini, et nolite peccare: Occurrebat enim  , Quis est dignus exaudiri? Aut quomodo non frustra clamat peccator ad Dominum? Ergo, Irascimini, inquit, subaudis, uobis ipsis, ualde penitendo de preteritis criminibus, et indignando, quod ad tam abiecta et uilia corruistis: et ulterius peccare desinite. Que dicitis in cordibus uestris. Subaudis, dicite. Nolite esse populus, de quo dictum est, Labiis me honorat, Cor autem eorum longe est a me . In cubilibus uestris compungimini. Cubilia sunt de quibus Dominus monet, ut intus oremus clausis ostiis. Compungimini autem ad penitentie dolorem refertur, ut seipsam anima puniens compungat, ne in Dei iudicio damnata torqueatur. Aut ad [a 1Kb] excitationem pertinet, ut euigilemus ad uidendam lucem Christi, tanquam adhibitis stimulis.

6. Sacrificate sacrificium iustitie, et sperate in Domino. Sacrificium iustitie, opera iusti sunt post penitentiam. Quid enim iustius , quam  ut suis quisque peccatis irascatur potius quam alienis, seque ipsum puniens mactet Deo? Insinuat etiam transitum de uita ueteri ad nouam: ut extincto post penitentiam uetere homine, sacrificium iustitie secundum regenerationem noui hominis offeratur Deo: cum seipsam iam anima [Supp. abluta] offert, et imponit in altari Fidei, diuino igne, id est, Spiritu Sancto comprehendenda: ut iste sit sensus, Sacrificate sacrificium iustitie, et sperate in Domino, id est, Recte uiuite, et sperate donum Spiritus Sancti. Sperantur autem quid nisi bona? Sed quia id bonum uult a Deo impetrare quod diligit, et pauci sunt qui diligant interiora bona: admirabiliter cum dixisset, Et sperate in Domino: subiecit, Multi dicunt, Quis ostendit nobis bona? Que interrogatio quotidiana est omnium stultorum et iniquorum, pacem et securitatem presentis uite desiderantium, de futura uita, que nobis promittitur, dubitantium: qui sepe dicunt, Quis nouit, si uera sunt ? Aut quis uenit ab inferis, ut ista renunciaret? Magnifice ergo et  breuiter ostendit, que bona querenda sint: respondens eorum interrogationi.

7. Signatum est super nos lumen uultus tui, Domine. Hoc lumen est  totum hominis bonum, quod non oculis sed mente conspicitur. Signatum est autem, dixit, super nos: tanquam denarius signatur Regis imagine . Homo enim factus est ad imaginem et similitudinem Dei , quam peccando corrupit. Bonum ergo eius est uerum atque eternum, si renascendo signetur . Dedisti letitiam in corde meo. Non ergo foris querenda est letitia ab his, qui adhuc graues corde diligunt uanitatem, et querunt mendacium: sed interius ubi signatum est lumen uultus Dei. In interiore enim homine habitat Christus . Sed homines temporalia sectantes, nichil aliud nouerunt  dicere, nisi, Quis ostendit nobis bona? cum uera bona intra semetipsos uidere non possunt. Itaque consequenter de his dicitur:

8. A fructu frumenti, uini, et olei sui multiplicati sunt. Non uacat  quod additum est, Sui, est enim frumentum Dei : si quidem panis uiuus, 21 qui de celo descendit . Et est uinum Dei: nam inebriabuntur  ab ubertate domus tue . Est et oleum, de quo dictum est: Impinguasti in oleo caput meum . Isti autem multi qui dicunt, Quis ostendit nobis bona? A fructu frumenti, uini et olei sui multiplicati sunt. Sui, non Dei, id est, temporalis non spiritualis. Istis autem relictis, qui multiplicati sunt cupiditate temporalium, uir fidelis exultat, et dicit:

9. In pace in idipsum dormiam et requiescam. Recte enim superatur a talibus omnimoda mentis alienatio a mortalibus rebus, et miseriarum seculi huius obliuio, que nomine dormitionis et somni decenter et prophetice significatur. Sed hoc non tenetur in  hac uita, imo sperandum est in futura. Hoc et uerba ostendunt, que futuri temporis sunt.

10. Quoniam tu Domine, singulariter in spe constituisti me. Bene ait, Singulariter. Periit enim  supradicta multiplicitas, et tenet in sanctis singularitas: de quibus dicitur in Actibus Apostolorum, Multitudinis credentium erat cor unum, et anima una . Singulares ergo et simplices, idest, secreti a multitudine et turba nascentium rerum esse debemus, et amatores eternitatis et unitatis, si uni Deo et Domino inherere cupimus.



TITULUS PSALMI u.

1. Titulus Psalmi est, Pro ea que hereditatem accipit. Intelligitur Ecclesia, que accipit hereditatem, id est, uitam eternam per Dominum Iesum: ut possideat ipsum, et ab ipso possideatur. Intentio eiusdem Ecclesie est in hoc Psalmo, Omnes fideles orando, et bene operando inuitare ad hereditatem eterne beatitudinis, seipsam proponendo  in exemplum, et orando sic.



PSALMUS u.

2. uerba mea auribus percipe, Domine, intellige clamorem meum. uocata Ecclesia  inuocat Deum, ut  pertranseat nequitiam seculi huius, et ad eum perueniat. Que autem sunt aures diuinitatis, nisi pietas eius et misericordia, quibus nos audire dignatur? Ipsius quoque est intelligere clamorem nostrum, attendere et approbare nostri cordis desiderium. uerba nostra Dominus quasi auribus percipit, quando nostras preces pie et misericorditer suscipit. Et bene post uerba clamor adiungitur: quia tunc placent Deo uerba nostre deprecationis, quando procedunt ex desiderio cordis. Hinc per Apostolum dicitur, Psallam spiritu, psallam et mente . Sed quia non sufficit, ut uerba nostra audiat Deus, et clamorem intelligat, nisi ad effectum perducat: recte subiungitur:

 3. Intende uoci orationis mee, rex meus et Deus meus. Ac si diceret: Sic audi uerba, sic intellige desideria, ut probet rei effectus, te intentum esse meis orationibus. Et quia sancte Ecclesie oratio per Filium mittitur ad Patrem , apte ait, Rex meus et Deus meus. Per regem enim Filium: per Deum, Patrem designat. Et Filius ait, Per me itur ad Patrem . Recte 22 ergo  primo rex meus, deinde Deus meus. Nec tamen dixit, Intendite, sed Intende: quia Pater et Filius non duo Dii, sed unus est Deus. Caussam quoque subiungit, quare exaudienda sit, cum subinfertur:

3. Quoniam ad te orabo, Domine. Et protinus adiungit, Mane exaudies uocem meam, etc. Quid est quod   superius dixit Exaudi, quasi in presenti se exaudiri cuperet: nunc uero dicit, Mane exaudies, non exaudi: et, Ad te orabo, et, Adstabo, et uidebo? Forte superior eius oratio ipsam [a 1Kb] uocationem ostendit. Caligans autem inter procellas huius seculi, quia sentit se non uidere quod cupit: ideo dicit, Mane exaudies. Ac si diceret, Non es ille qui possis uideri ab eis, a quorum oculis nox peccatorum nondum recessit: sed mane, idest, peracta erroris mei nocte, et discedentibus peccatorum tenebris, Exaudies uocem meam: idest, ostendes uocem meam exauditam.

4. Mane adstabo tibi et uidebo. Adstabo, inquit, non iacebo. Iacere enim , in terrenis quiescere est. Non est ergo inherendum terrenis, si uolumus Deum uidere. Et exponit caussam quare mane adstabit et uidebit: Quoniam non Deus uolens iniquitatem tu es. Iniquitas, malignitas, mendacium, homicidium, dolus et quicquid huiusmodi est, nox est: qua transeunte, fit mane, ut uideatur Deus. Nos  quandiu in hoc seculo inter tentationes sumus, in peccatorum tenebris iacemus: nec uerum statim habemus, nec ueraciter uidemus. ueraciter enim stare, est in eternitatis beatitudine permanere: et uerum uidere, est Deum in sua maiestate contemplari. Sed ille qui ueraciter est, et incommutabilis manet, Apud quem  non est transmutatio, nec uicissitudinis obumbratio , quoniam non est Deus qui iniquitatem uelit: ideo in hoc seculo ubi iniquitas abundat, seipsum non ostendit. Sed quia futurum est, ut nox huius iniquitatis pertranseat, et mane, id est, in resurrectione electos suos ad immortalitatis statum et sue contemplationis uisum restituat: uoce Ecclesie dicatur recte, Mane adstabo tibi, et uidebo: quoniam non Deus uolens iniquitatem tu es. Quia uero in collectione iustorum reprobatio fiet impiorum , recte subiungitur:

5. Neque habitabit iuxta te malignus, neque permanebunt iniusti ante oculos tuos. Malignus quasi malo igne plenus dicitur. Maligni ergo nomine numerus  infidelium designari potest, qui dum in infidelitatis errore persistunt, malignitate sua bonum ignem gratie spiritualis contemnunt. Iniusti autem sunt qui a bono opere torpescunt. Iuxta Dominum ergo malignus non habitabit, quia tanto tunc ab auctore iustitie infidelium numerus elongatur, quanto nunc a iustitia fidei disiungitur. Iniusti quoque ante eius oculos tunc permanere non ualent, quia nunc, uidelicet in operibus tenebrarum, perdurare non timent. Adhuc etiam de reprobis subditur:

6. Odisti omnes qui operantur iniquitatem, perdes omnes qui loquuntur mendacium. Perdes omnes qui non solum operantur que odisti, sed etiam loquuntur mendacium, falsam iustitiam pretendendo, nec in penitentia confitendo 23 peccata. Non perdes autem, si penitendo, ueritatem loquuntur, ut faciendo istam ueritatem, ueniant ad lucem. Per operantes iniquitatem, designantur hi, qui non solum bona non faciunt, sed etiam peruerse uiuunt. Quos omnipotens Deus odit, id est, odio suo dignos ostendit, et quia  eos in iustitie sue regula non cognoscit, a suo amore repulsos in eternum punit. Per loquentes uero mendacium heretici non immerito possunt intelligi, qui sua falsitate ueritatem fidei conantur destruere: quos districtus iudex cum reprobis perdet. Quia sicut illi damnantur ex prauo opere, ita hi quoque damnandi sunt ex praua locutione. uel hoc modo potest exponi: Perdes omnes qui loquuntur mendacium: id est, ueritati contrarium: quod recedentes ab eo quod est, ad id quod non est, [b 1Kb] declinant. Unde  Apostolus ait, Qui dicit se in Christo manere, et mandata eius non custodit, mendax est . Duo sunt genera mendaciorum , in quibus  non est magna culpa, nec tamen sunt sine culpa: Cum nos aut iocamur, aut ut prosimus, mentimur. Illud primum in iocando non est [a 1Kb] perniciosum, quia non fallit. Nouit enim ille cui dicitur, ioci caussa esse dictum. Secundum autem ideo mitius est, quia retinet nonnullam beneuolentiam. Illud uero quod fallere intendit, mendacium est, quod animam occidit: sicut scriptum est, Os quod mentitur, occidit animam . Sed iam mutatio persone fit, cum subditur, uirum sanguinum et dolosum abominabitur Dominus. Usus quippe prophetarum est, frequenter personas mutare: ut modo Deo, modo hominibus, modo capiti, modo membris loquantur. Loquuntur enim Deo, tanquam ei a quo accipiunt quod prophetizant. Loquuntur hominibus, tanquam eis, quibus prophetizant. Et modo de capite ad membra, modo de membris ad caput uocem mutant: in quo unitatem capitis et membrorum nobis insinuant. Per uirum sanguinum, persecutores sanctorum Martyrum designantur. Dolosi uero sunt, hi  qui fideles animas uerbis seductoriis decipere cupiunt, quos abominabitur Dominus, id est, [b 1Kb] ab hereditate electorum separabit. Quia ergo illi suis malis meritis damnandi sunt, Ecclesia uero per Domini misericordiam saluanda est: bene subiungit,

8. Ego autem in multitudine misericordie tue introibo in domum tuam, adorabo ad templum sanctum tuum in timore tuo. Domus Dei ipsa est sancta Ecclesia, que regnatura in celo, adhuc laborat in terra: que construitur ex fidelibus, tanquam ex uiuis lapidibus: quibus Petrus ait, Et uos tanquam lapides uiui superedificamini . Et Paulus ait, Dei agricultura, Dei edificatio estis . Huius celestis domus edificium ingreditur, quisquis in sancta Ecclesia sanctorum mores imitatur. Hoc spirituale edificium intrare, est sancti uiri, qualiter proficiunt amando, conspicere. Sed quia hoc nemo suis uiribus ualet, ideo recte dicitur, In multitudine misericordie tue. Multa quidem est Dei misericordia, quia  Ubi abundauit peccatum, superabundat  gratia . In misericordia sua pius Dominus 24 nos a peccatis liberat, sed in abundantiori misericordia nobis etiam dona gratie spiritualis prestat. In misericordia sua nos ab eternis suppliciis eruit, sed in multitudine misericordie sue nos etiam ad superne patrie domum reduxit. Quis diuine misericordie uiscera pensare ualeat, que ut nobis uitam redderet, homo fieri , et mortem suscipere uoluit ? dicatur ergo: Ego autem in multitudine misericordie tue introibo in domum tuam. Sancta Ecclesia ideo domus dicitur , quia ab omnipotente Domino inhabitatur. Ideo templum appellatur , quia ab ipso Domino consecratur. uel templum ideo uocatur, quia in eo continue celesti Domino laudes referuntur . Ait ergo, Adorabo ad templum sanctum tuum in timore. Quia  non ait in templo, sed ad templum, intelligendum est non de perfectione, sed de profectu ad perfectionem esse  dictum. Et fortasse ideo addidit, in timore tuo: quia principium sapientie timor Domini . Qui timet Dominum, faciet bona . Et in alio psalmo dicitur, Beatus uir qui timet Dominum, in mandatis eius uolet nimis . Et iterum, Seruite Domino in timore . Et quia hoc uiribus suis non ualet, ideo adiungit,

9. Domine, deduc me in iustitia tua propter inimicos meos: dirige in conspectu tuo uiam meam. Inimici mei uolunt me seducere, et ad iniustitiam deuiare: Tu Domine, qui es creator meus, esto dux meus . Tu enim fecisti nos, et non ipsi nos . Tu rege nos, et non ipsi nos. Postquam autem dixit, Deduc me in iustitia, non immerito addidit, Tua: ac si aperte diceret, Per temetipsum data. Nam per  sanctos prophetas et famulos suos secundum distributionem temporum dedit minora precepta populo, quem adhuc timore alligari oportebat: per Filium suum maiora populo, quem caritate iam liberare conuenerat. Nec mirum est quod dantur maiora precepta propter regnum celorum, et minora data sunt propter regnum terrenum, ab eodem Deo uiuo qui fecit celum et terram, qui solus nouit congruentem suis temporibus generi humano exhibere medicinam. De hac sua iustitia nos admonet in Euangelio dicens, Nisi abundauerit iustitia uestra plusquam Scribarum et Phariseorum . Id est nisi non solum illa minora precepta legis impleueritis, que inchoant homines, sed etiam ista que a me adduntur , non intrabitis in regnum celorum . Audiamus minorem iustitiam. Audistis  quia dictum est, Oculum pro oculo, dentem pro dente . Audiamus maiorem. Ego dico uobis, non resistere malo . Iustitia minor est non excedere  in uindicta modum, ne plus rependat quisque quam accipit, et magnus hic gradus est. Nemo enim inuenitur, qui pugno accepto pugnum tantum reddere uelit: et uno a conuiciante uerbo audito, unum, si tantumdem ualeat referre, contentus sit. Sed siue ira perturbatus immoderatius uindicat: siue quia iustum putat eum, qui lesit prior, grauius ledi, quam lesus est, qui non leserat. Talem animum magna ex parte refrenauit lex, in qua dicitur, Oculum pro oculo, et cetera. Quibus nominibus significatur 25 modus, ut iniuriam uindicta non transeat: et hec est pacis inchoatio. Perfecta autem pax est talem penitus nolle uindictam. Inter illud ergo primum, quod preter legem est, ut maius malum pro minore malo reddatur: et hoc quod Dominus perficiendis discipulis dicit, ne malo resistatur: medium locum tenet, ut tantum reddatur, quantum acceptum est: per quod a summa discordia ad summam concordiam pro temporum distributione transitus factus  est. Parum autem adhuc uidetur Domino, si pro malo quod acceperis, nichil rependas mali, nisi etiam amplius sis paratus accipere. Hoc est, quod consequenter exponit, Si quis te percusserit in dexteram maxillam, prebe ei et alteram . Sed quid est quod ipse Dominus, qui precepta que docuit, primus ipse impleuit , percutienti se in maxillam ministro sacerdotis non prebuit alteram: sed insuper dixit, Si male loquutus sum, exprobra de malo: si autem bene, cur me cedis ? nisi hoc preceptum debere intelligi ad preparationem cordis, non ad ostensionem operis? Unde alibi uir sanctus dicit: Paratum cor meum Deus . Dicatur ergo, Domine, deduc me in iustitia tua propter inimicos meos. Cuius iustitie uiam postulat, cum subiungit, Dirige in conspectu tuo uiam meam. Aliud est iustitia, aliud est uia. Nam iustitia est doctrina Christi, uia est ipse Christus . Iustitiam ostendit predicando, uiam operando. Unde scriptum est, Que cepit iehsu facere et docere . Recta quippe actio non uirtus est, sed uia uirtutis. Nam per actionem uenitur ad uirtutem. Fides enim que per dilectionem operatur, impetrat gratiam . Et gratia Dei diffusa in cordibus nostris per Spiritum Sanctum qui datus est nobis , implet iustitiam. Ego  sum uia, ueritas, et uita . uiam intelligite Christum operantem: ueritatem, Christum docentem, uitam, Christum remunerantem. uia ducit ad ueritatem, quia per uiam uenitur ad doctrinam: doctrina autem ueritatis ducit ad uitam, quia cum impletur, quod precipitur, acquiritur uita que promittitur. Bene autem ait, Propter inimicos meos. Multos enim in uia Dei sancta Ecclesia patitur aduersarios, qui premunt eam persequendo, terrendo, blandiendo,  seducendo: quia quantum a uia ueritatis discordent, ex uerbis ostenditur, que subsequuntur.

10. Quoniam non est in ore eorum ueritas. Et hoc approbat, cum adiungit: Cor eorum uanum est. Nam quomodo est ueritas in ore, si uanitas est in corde? Bonus homo de bono thesauro cordis sui profert bona, et malus homo de malo thesauro cordis sui profert mala . Ex abundantia enim cordis os loquitur: de quibus adhuc recte subiunctum est,

11. Sepulchrum patens guttur eorum, linguis suis dolose agebant: iudica illos Deus. Adulatores et seductores  recte sepulchra patentia dicti sunt, qui non habendo uitam ueritatis, quodammodo exanimes sunt, et mortuos in se recipiunt, quos uerbis mendacibus et uano corde interemtos in se conuertunt. Quod dixit linguis suis, significat malis. Mali enim malas habent linguas. Dolose uero agere, est aliud in corde, aliud in ore habere. Unde in alio psalmo dicitur. Qui loquuntur pacem cum proximo suo, 26 mala autem in cordibus eorum  . Eos omnipotens Deus iudicat, quia omnes inimicos falsos, dolosos in extremo examine condemnat: de quibus adhuc subiungit: Decidant a cogitationibus suis, secundum multitudinem impietatum eorum expelle eos. Prophetia est , non maledictio. Non enim optat ut ueniat, sed predicit, quod futurum preuidit. A cogitationibus suis decidunt, quia quicquid elate cogitauerunt, cum intereunt, sine fructu amittunt. Superbia uero ruinam habet, sicut econtrario humilitas exaltationem. Dicitur alibi. In illa die peribunt omnes cogitationes eorum . Que utique non perirent, si celestia cogitarent. Testatur enim idem Psalmista, Quoniam sunt reliquie homini pacifico. Iniusti autem disperibunt simul, reliquie impiorum interibunt . Cogitationes ergo impiorum peribunt, quia eterna mala nunquam cogitata reperiunt; et subito amittunt bona temporalia, que diu mente tractauerunt. Qui secundum multitudinem impietatum suarum  expellentur, quia propter multa mala que gesserunt, et ab eterna hereditate expellentur, et in tenebras exteriores eiicientur . Bene autem subditur: Quoniam irritauerunt te Domine. Neque enim quia peccauerunt, ideo perirent, nisi perseuerando in malo, Dominum irritarent. Nam superna pietas postquam deliquimus, ad penitentiam reuocat, et diu expectat. Non enim uult mortem peccatoris, sed ut conuertatur et uiuat . Quod si conuerti negligit, et tempus gratie in augmentum expendit culpe, quem penitendo placare debuit, eum plus irritando, id est ad iracundiam prouocando, grauiter offendit. Unde Paulus ait: Tu autem secundum duritiam tuam et cor impenitens, thesaurizas tibi iram in die ire et reuelationis iusti iudicii Dei . Nam tanto eum tunc districtus iudex acrius damnat, quanto nunc misericordius expectat. Sed quid erit de iustis? Sequitur et dicit:

12. Et letentur omnes qui sperant in te. Primum  quidem iustorum gaudium est in spe: unde dicitur, Spe gaudentes . Spe enim salui facti sumus . Postmodum uero erit in re. Unde hic secutus adiungit, In eternum exultabunt et habitabis in eis. Ipsa erit eterna exultatio , cum templum Dei fient iusti, et erit gaudium ipse [a 1Kb] incola eorum.

13. Et gloriabuntur in te omnes qui diligunt nomen tuum, Et bene, in te , tanquam omnes possidentes hereditatem te. Quoniam tu benedices iusto. Hec est benedictio gloriari in Deo, et habitari a Deo. Et quia uocatio non meritorum nostrorum, sed beniuolentie et misericordie Dei est: subiecit dicens:

14. Domine, ut scuto bone uoluntatis tue coronasti nos. Bona enim uoluntas Dei  precedit bonam uoluntatem nostram, peccatorem uocans in  penitentiam. Et ipsa bona uoluntas est inuictissimum scutum, quo repellitur inimicus desperationem salutis suggerens multitudine tribulationum et tentationum. Deus enim operatur et uelle et perficere in nobis, pro bona uoluntate . Non enim ex operibus iustitie que fecimus nos, sed secundum suam misericordiam saluos nos fecit .



27 TITULUS PSALMI uI.

1. Sextus Psalmus sic intitulatur, Psalmus Dauid pro octaua: Per octauam dies [b 1Kb] iudicii intelligitur: quoniam omnia tempora septem dierum repetitione uoluuntur: et quod fit in una, potest mutari in alia. Octauus autem ille estimandus est, qui uarietatem istam non habebit. Et quod in eo fiet, eternum et incommutabile permanebit. Est autem uox in hoc psalmo fidelis penitentis, alios exemplo suo exhortantis, ut similiter peniteant: ne in octaua, id est, extrema die iudicii, eternam damnationem incurrant.



PSALMUS uI.

 2. Domine, ne in furore tuo arguas me, neque in ira tua corripias me. Deus qui est incommutabilis natura , apud quem  non est transmutatio, nec uicissitudinis obumbratio : de quo dictum est, Tu autem Domine uirtutum, cum tranquillitate iudicas : nullam in se furoris uel ire perturbationem suscipit: sed furoris nomine intelligitur illa immensa et immoderata animaduersio uindicte, qua peccatores punientur in extremo examine. Ira uero potest intelligi examinatio illa, qua imperfecte anime emundantur in purgatorio igne. Bene autem dicitur, Ne in furore tuo arguas me, neque in ira tua corripias me: Nam corripias, quod mitius uidetur, ad emendationem ualet: qui uero arguitur, idest accusatur, metuendum est ne in finem habeat damnationem. Arguuntur in die iudicii  omnes qui non habent fundamentum Christum. Emendantur autem, idest purgantur, qui huic fundamento superedificant ligna, fenum,  stipulam, idest infructuosa, uana, inutilia . Detrimentum quidem patientur, sed tamen salui erunt: sic tamen quasi per ignem . Quid ergo iste orat, qui non uult furore Domini argui, uel ira emendari? quid, nisi ut sanetur? Ubi enim sanitas est, nec mors metuenda est, nec curantis aut secantis medici manus. Sequitur itaque et dicit:

3. Miserere mei, Domine, quoniam infirmus sum. Multe sunt infirmitates nostre corporis et anime. Nam corpus mortalitate corrumpitur, anima tentationibus premitur. Infelix homo multis tentationibus et miseriis fatigatur. Qui ergo sentit miseriam, quid tam postulare debet, quam misericordiam? Qui sentit infirmitatem, quid tam desiderare debet, quam sanitatem? Restat itaque ut dicat: Sana me, Domine, quoniam conturbata sunt ossa mea. Quid per ossa nisi anime fortia designantur? Nam ne ossa carnis intelligeres, exposuit, cum subiungit:

4. Et anima mea turbata est ualde. Turbantur quidem  interiores sensus a consideratione proprii reatus, ipsa quoque infirma et peccatrix anima, cum subtilitatem extremi examinis 28 cogitando conspicit, ab omni interiore fortitudine destituta, in semetipsa contremiscit. uidet enim ibi damnari quicquid inuentum fuerit praui operis, uel otiosi sermonis, et silentii, usque ad minimam cogitationem, si non fuerit ad Dei uoluntatem directum. Hinc est urens conscientia, illinc accusantia peccata, inde terrens iustitia: subtus patens horridum chaos inferni, et tortores horribiles: desuper iratus iudex, foris ardens mundus. Iustus uix saluabitur, peccator ubi parebit ? Plangat iterum et gemat, ne tanta tormenta incurrat. Timet iustitiam? querat misericordiam. Non habet fortitudinem? uel agnoscat propriam infirmitatem, et dicat: Miserere mei, Domine, quoniam  infirmus sum, et cetera. Magnus enim accessus ad Deum, est cognitio infelicitatis sue. De tarditate autem sanitatis conqueritur, cum subiungit, Et tu Domine usquequo? Ecce iuxta est dies Domini magnus, iuxta et uelox nimis dies ire dies illa, dies calamitatis et miserie, dies tenebrarum et caliginis, dies tube et clangoris . O uox diei Domini amara! Ecce peccatrix anima, arbor infructuosa, digna securi et igne: lignum aridum et inutile. Timor reum turbat, conscientia confundit, cogitationes increpant, fugere non licet. Stat suspensus ad grauissimam sententiam. Ecce miser in angusto periculo egens festino auxilio, Et tu Domine usquequo tardaris? usquequo non exaudis? Nec in hoc  tanquam crudelis Deus estimandus est: sed tanquam bonus persuasor anime, quid mali sibi ipsa pepererit. Differt enim pius Dominus exaudire multotiens ex sua magna misericordia, ut ex difficultate sanationis sit diligentior custodia recepte sanitatis. Nam quod facile sanatur, non multum cauetur.  Differt aliquando, ut agnoscatur quanta impiis pena preparetur, qui se nolunt conuertere ad Deum, si tantam difficultatem conuertentes patiuntur: sicut alibi scriptum est, si iustus uix saluabitur, peccator et impius ubi parebunt ? Et quia differt, ideo adiungit:

5. Conuertere, Domine, et eripe animam meam: saluum me fac propter misericordiam tuam. Conuertens se , orat ut ad eum conuertatur et Deus: sicut ipse promittit, Conuertimini ad me, et ego reuertar ad uos . Sed forte melius intelligendum est, Conuertere, Domine, idest, fac me conuerti. Sentit enim in ipsa sua conuersione difficultatem. Nam perfecta nostra conuersio paratum semper inuenit Deum, sicut propheta Osee dicit: Quasi diluculum preparatus est [a 14Kb] egressus eius : quoniam ut eum amitteremus, non eius absentia, qui ubique est, sed nostra fecit auersio. Dum autem nos conuertimur, idest, dum mutatione ueteris  uite [b 1Kb] resculpimur, spiritum nostrum durum sentimus et laboriosum, a terrenarum cupiditatum caligine ad serenitatem diuine lucis retorqueri. Et in tali difficultate dicimus, Conuertere, Domine, idest, adiuua nos, ut perficiatur in nobis conuersio, que te paratum inuenit, et fruendum te prebet dilectoribus tuis. Et ideo 29 postquam dixit, Conuertere, Domine: addidit, Et eripe animam meam: tanquam inherentem perplexionibus huius seculi, et spinas quasdam dilacerantium desideriorum in ipsa conuersione patientem. Saluum me fac  propter misericordiam tuam. Intelligit non suorum meritorum esse, quod sanatur: quando quidem peccanti et datum preceptum pretereunti, iusta damnatio debebatur. Sana me, inquit, ergo: non propter meum meritum, sed propter misericordiam tuam.

6. Quoniam non est in morte qui memor sit tui. Intelligit quoque  nunc esse tempus conuersionis: quoniam cum uita ista transierit, non restat nisi retributio meritorum. In inferno autem  quis confitebitur tibi? Confessus est tamen in inferno diues ille, de quo Dominus dicit  qui Lazarum uidit in requie, se autem in tormentis dolebat, usque adeo confessus, ut etiam moneri suos uellet, ut se a peccatis cohiberent, propter penas quas apud inferos esse non credunt [August. creditur.]. Quid est ergo, In inferno autem quis confitebitur  tibi? An infernum uult intelligi, quo post iudicium precipitantur impii, ubi iam propter profundiores tenebras nullam lucem Dei uidebunt, cui aliquid confiteantur? Potest etiam illud intelligi, ut mortem uocet peccatum, quod contemta diuina lege, committitur: infernum uero cecitatum animi, que peccantem, id est, morientem excipit et inuoluit. Sicut non probauerunt Deum  habere in notitia, dedit illos in reprobum sensum . Ab ista morte et ab isto inferno tutam se fieri anima deprecatur, dum molitur conuersionem ad Deum, et patitur difficultatem.

7. Quapropter  contexit dicens: Laboraui in gemitu meo. Et tanquam parum profuerit, addit et dicit. Lauabo per singulas noctes lectum meum. Lectus est hoc loco appellatus, ubi requiescit animus eger et infirmus, id est, in uoluptate corporis et delectatione seculari. Quam delectationem lacrymis lauat, qui sese conatur ab illa extrahere. uidet enim iam damnare se carnales  concupiscentias, et tamen delectatione tenetur infirmitas, et in ea libenter iacet: unde surgere nisi sanatus animus, non potest. Quod autem ait, Per singulas noctes: hoc fortasse accipi uoluit, quod ille qui spiritu promptus sentit aliquam lucem ueritatis, et tamen in delectatione huius seculi per carnis infirmitatem aliquando requiescit, tanquam dies et noctes alterno affectu cogitur pati, ut cum dicit, Mente seruio legi Dei , tanquam diem sentiat: rursus cum dicit: Carne autem legi peccati, inclinetur in noctem, donec omnis nox transeat, et ueniat unus dies de quo dicitur: Mane adstabo tibi et uidebo . Tunc enim adstabit, nunc autem iacet, quando in lecto est: quem lauabit per singulas noctes, ut tantis lacrymis impetret efficacissimam [c 1Kb] Dei misericordie disciplinam. Lacrymis meis stratum meum rigabo. Hoc accipimus stratum, quod superius lectum. 30 Sed rigare amplius est quam lauare: quoniam potest aliquid in superficie  lauari; rigatio uero ad interiora permanat: quod significat fletum usque ad cordis intima. Temporum uero uarietas quod preteritum posuit, cum diceret, Laboraui in gemitu meo: et futurum, cum diceret, lacrymis meis stratum meum rigabo: illud ostendit quid sibi dicere debeat, cum quisque in gemitu frustra laborauerit: tanquam diceret, Non profuit, cum hoc feci, uel ergo illud faciam.

8. Unde et sequitur: Turbatus est a furore oculus meus. Utrum suo furore  an Dei, in quo petit ne argueretur? Sed si furor ille diem iudicii significat, quomodo nunc potest intelligi? An inchoatio eius est, quod hic homines dolores et tormenta patiuntur, et maxime damnum [d 1Kb] intelligende ueritatis: sicut iam commemoraui, quod dictum est, Dedit illos Deus in reprobum sensum ? Nam ea est cecitas mentis. In eam quisquis datus fuerit, ab interiori Dei luce secluditur: sed nondum penitus cum in hac uita est. Sunt enim tenebre exteriores , que magis ad diem iudicii  pertinere intelliguntur: ut penitus extra Deum sit, quisquis, dum tempus est, corrigi noluit: penitus autem esse extra Deum, quid est, nisi in summa esse cecitate? Siquidem Deus habitat lucem inaccessibilem , quo ingrediuntur, quibus dicitur, Intra in gaudium Domini tui . Huius ergo ire inchoatio, est [e 1Kb] cecitas mentis, quam in  hac uita patitur quisque peccator. Timens itaque iudicii diem, laborat et plangit, ne ad illud perducatur, cuius initium tam perniciosum nunc experitur. Et ideo non dicit extinctus est, sed turbatus est a furore oculus meus. Potest quoque furoris nomine immensus animi feruor intelligi, quo penitens sibimetipsi solet irasci. Unde scriptum est, Irascimini, et nolite peccare . Bene autem non extinctus, sed turbatus oculus dicitur: nam furor qui per odium fit, oculum mentis excecat: furor uero qui fit per zelum non excecat, sed turbat. Sed unde dolore penitentie ad tempus turbatur, inde postmodum consolatione gratie melius illustratur. Consideratis autem reliquis uitiis, inuenit se omnibus esse uallatum. Que uitia quoniam ueteris uite sunt, et ueteris hominis, quo exuendi sumus, ut induamur nouo : recte dicitur: Inueteraui inter omnes inimicos meos. uel inter ipsa uitia, uel inter homines, qui nolunt ad Deum conuerti. Nam et hi etiam si [a 1Kb] non seuiunt, etiam si parcunt, etiam  si eisdem conuiuiis et domibus et ciuitatibus, nulla lite interposita, sed crebris colloquiis quasi concorditer uiuunt [August. utuntur]: nichilominus tamen intentione contraria inimici sunt eis, qui se ad Deum conuertunt. Nam cum alii amant et appetunt istum mundum, alii se optant ab isto mundo liberari: quis non uideat inimicos esse illos istis? Nam si possint, eos secum ad penas trahunt. Et magnum donum est inter eorum uerba uersari quotidie, et non excedere de itinere preceptorum Dei. Sepe enim mens nitens 31 pergere ad Deum, concussa in ipso itinere trepidat, et plerumque propterea non implet bonum propositum, ne offendat eos  alia bona peritura et transeuntia diligentes atque sectantes. Ab his separatus est omnis sanus, non locis, sed animo. Nam locis corpora continentur, animo autem locus est affectio sua.

9. Quapropter  post laborem et gemitum et imbres creberrimos lacrymarum, quia  inane non potest esse, quod tam uehementer rogatur ab illo, qui est fons omnium misericordiarum: uerissimeque dictum est, prope est Dominus obtritis, uel contritis corde : post tantas difficultates exauditam se esse anima [b 1Kb] ipsa significans, quam licet etiam Ecclesiam intelligere, uide quid adiungit: Discedite a me omnes qui operamini iniquitatem, quoniam exaudiuit Dominus uocem fletus mei. uel in prophetia dictum est, quoniam discessuri sunt, id est, separabuntur a iustis impii cum iudicii dies uenerit : uel nunc, quia etiamsi pariter atque iisdem conuenticulis continentur, tamen in area nuda iam grana separata sunt a paleis , quamuis inter paleas lateant. Simul itaque uersari possunt, sed simul a uento auferri non possunt.

10. Quoniam exaudiuit Dominus uocem fletus mei. Exaudiuit Dominus deprecationem meam: Dominus orationem meam suscepit. Crebra eiusdem sententie repetitio , non quasi narrantis necessitatem,  sed affectum exultantis ostendit. Sic enim gaudentes loqui solent, ut non eis sufficiat semel enunciare, quod gaudent. Iste fructus est illius gemitus, in quo laboratur , et illa [c 1Kb] letitia lacrymarum, quibus lauatur lectus et stratum rigatur. Quoniam qui seminat in lacrymis, in gaudio metet . Et beati lugentes, quoniam ipsi consolabuntur .

11. Erubescant et conturbentur uehementer omnes inimici mei. Discedite a me, dixit superius , quod etiam in hac uita, sicut expositum est, fieri potest. Quod autem dicit, Erubescant et conturbentur: non uideo quemadmodum euenire possit,  nisi illo die, cum manifesta fuerint iustorum premia et supplicia peccatorum. Nam nunc usque adeo non erubescunt impii, ut nobis insultare non desinant: et plerunque tantum ualent irrisionibus suis, ut infirmos homines de Christi nomine erubescere faciant. Unde dictum est, Qui me erubuerit et meos sermones coram hominibus, hunc filius hominis erubescet coram angelis et Patre . Sed ueniet tempus, ut illi erubescant, dicentes: Hi sunt, quos aliquando habuimus in derisum, et in similitudinem improperii. Nos insensati uitam illorum estimabamus insaniam, et finem sine honore. Ecce quomodo computati sunt inter filios Dei, et inter sanctos sors illorum est! Ergo errauimus a uia ueritatis, et iustitie lumen non luxit nobis, etc. . Quod autem ait, Conuertantur et erubescant, quis non iudicet esse iustissimam penam, ut conuersionem ad confusionem habeant, qui ad salutem habere noluerunt? deinde addidit, ualde uelociter. Cum enim iam desperari ceperit iudicii  dies, cum dixerint, Pax et securitas : tunc repentinus eis superueniet interitus. Quandocunque autem uenerit, 32 celerrime ueniet, quod desperatur esse uenturum. Quanquam et illud hic accipi potest, ut [d 1Kb] quam gementem, et tam sepe diuque flentem Deus exaudiuit, intelligatur liberata a peccatis, et omnes peruersos motus carnalis affectionis domuisse, sicut dicit: Discedite a me omnes qui operamini iniquitatem, quoniam exaudiuit Dominus uocem fletus mei. Quod cum ei prouenerit, non mirum si iam ita perfecta est, ut pro inimicis suis oret. Potest ergo ad hoc pertinere, quod dixit, Erubescant et conturbentur uehementer omnes inimici mei: ut de peccatis suis agant penitentiam: quod sine confusione et conturbatione fieri non potest. Nihil itaque impedit sic accipi et illud, quod sequitur, Conuertantur et erubescant, id est, conuertantur ad Deum: et erubescant in prioribus tenebris peccatorum aliquando gloriatos, sicut Apostolus dicit, Quam enim gloriam habuistis aliquando in his quibus nunc erubescitis  . Quod autem addidit, ualde uelociter, aut ad optantis affectum, aut ad Christi potentiam referendum est: quam gentes, que pro idolis suis persequebantur Ecclesiam, ad Euangelii fidem tanta temporum celeritate conuertit.



TITULUS PSALMI uII.

1. Septimus Psalmus  sic intitulatus est, In finem psalmus Dauid, quem cantauit Domino pro uerbis Chusi filii Iemini. Hic mittimur ad historiam illam in Regum libro secundo: ubi Chusi amicus Dauid transiuit in partes Absalom filii eius, ad exploranda consilia et renuncianda, que aduersus patrem ille moliebatur auctore Achitofel, qui defecerat ab amicitia Dauid, et filium eius aduersus patrem, consiliis, quibus posset, instruebat. Spiritualiter nobis Chusi interpretatur silentium; Iemini autem dextra, Achitofel fratris ruina: Per Chusi, quod silentium interpretatur, recte accipitur, aduersus illos dolos silentio Dominum nostrum dimicasse, quo silentio sacramentum uenerabilis passionis occultans, uoluntariam ruinam fratris, id est, nefarium scelus traditoris sui in sue misericordie  atque prudentie ordinem conuertit: ut quod ille ad perniciem unius hominis peruersa mente faceret, iste ad salutem omnium prouida gubernatione transferret. Cantat ergo psalmum Domino anima perfecta, que iam digna est nosse secretum Dei pro uerbis Chusi, id est, pro cognitione eiusdem secreti, quod secretum dexter Deus, id est, fauens atque propitius, ei operatus est. Est autem intentio huius perfecti catholici, quosque fideles exhortari, ut spem suam in Domino ponant et sic perfecte uiuant, quatenus diem iudicii expectare securi ualeant, seipsum proponendo in exemplum, et dicendo sic:



PSALMUS uII.

2. Domine, Deus meus in te speraui: saluum me  fac ex omnibus persequentibus me, et libera me. Ex his uerbis fides et spes huius perfecte anime nobis commendatur: tanquam diceret, Credo te uerum Deum et Dominnm esse, scilicet creatorem et rectorem omnium. Et ideo te feci specialiter meum, non 33 iam presumendo de me, sed sperando in te: nam Beatus homo qui sperat in te . Meum est sperare in te, tuum est saluare et liberare me. Ergo, tanquam ei non [a 1Kb] resistat iam perfecto nisi immundus spiritus, superato omni bello atque aduersitate uitiorum, dicit: Saluum me fac ex omnibus persequentibus me, et libera me. Ab his me salua, qui persequuntur a tergo: et ab his, qui occurrunt in facie, libera. Non enim mihi sufficit, ut te defendente, sim saluus: nisi et te liberante, sim securus.

3. Deinde de plurali numero ad singularem redit, cum subiungit, Ne quando rapiat, ut leo animam meam, dum non est qui redimat, neque qui saluum faciat. Maligni quippe spiritus plures sunt in natura,  sed unum in malitia. Plures sunt numero, sed omnibus una nocendi uoluntas est. Ipsum autem antiquum hostem propter crudelitatem, nomine leonis designat, concordans cum Apostolo qui ait, Aduersarius uester diabolus, tanquam leo rugiens circuit, querens quem deuoret . Sed quomodo huic hosti tam forti et crudeli fragilitas humana resistere poterit, si ille eam non redimat, et saluet, qui creauit? Et ideo ait, Dum non est, qui redimat, neque qui saluum faciat: subaudis, nisi tu redimas et salues. Magna est utilitas seruo Dei propriam infirmitatem recognoscere, atque in suis uiribus, aut meritis nullam fiduciam habere. Tunc enim incipit adesse uirtus diuina, quando deficere incipit presumptio humana. Hinc Paulo uoce Dei dicitur: Sufficit tibi gratia mea, nam uirtus in infirmitate perficitur : hinc ueritas ait, Qui uult post me uenire, abneget semetipsum . Talis erat idem Apostolus, cum diceret, Gratia Dei sum, id quod sum .  Ergo in Domino Deo suo sperans, et de uiribus suis non presumens, et ideo supernam saluationem implorans, qualis fuerit iste uir sanctus, audiamus. Iterum inuocat Dominum Deum suum, tanquam ei gratias agens, atque nomini ipsius bonum, quod ab ipso accepit, ascribens, subiungit:

4. Domine Deus meus si feci istud. Quid? si est iniquitas in manibus meis. Idest, si exhibui membra mea arma iniquitatis ad peccandum : si non fui innocens manibus, et, quod perfectius est,

5. Si reddidi retribuentibus mihi mala. Idest, si aduersus malos patiens non fui. Decidam merito ab inimicis meis inanis. Id est, merito negligentie mee persequentibus inimicis, corruam uacuus a fructu iustitie. Iustum est enim, ut ab inimicis uictus decidat, quisquis se contra eos armis uirtutum et bonorum operum minime roborat. Et bene  non ait, si reddidi facientibus mala: sed retribuentibus mihi mala. Qui enim retribuit, iam aliquid accepit. Maioris autem patientie est, nec ei mala rependere,  qui acceptis beneficiis reddit mala pro bonis, quam si nullo ante accepto beneficio nocere uoluisset. Inaniter autem se iactat, qui cum et ipse homo sit, cupit se de homine uindicare, et cum superare hominem palam querit, occulte a diabolo superatur. Inanis effectus est, uana et superba letitia, quod quasi uinci 34 non potuit. Intelligit ergo iste ubi maior fiat uictoria, et ubi pater reddat, qui uidet in occulto  Ne itaque reddat retribuentibus mala, iram potius, quam hominem uincit. Melior est enim, qui uincit iram, quam qui capit ciuitatem . Iurare autem uidetur per exsecrationem, cum ait, Decidam merito ab inimicis  meis inanis. Quod est grauissimum iurisiurandi genus, cum homo dicit: Si illud feci, illud patiar. Sed aliud est iuratio in ore iurantis, aliud in significatione prophetizantis. Hic enim dicit, quid [b 1Kb] iure contingat hominibus, qui reddunt retribuentibus mala: non quod sibi aut alicui quasi iureiurando imprecetur, et ideo subiungit:

6. Persequatur inimicus animam meam, et comprehendat. Iterum inimicum  singulari numero nominans, magis magisque manifestat, quod superius, quasi leonem appellauit. Ipse enim animam persequitur . Nam homines usque ad interfectionem corporis seuiunt, animam uero in potestate habere non possunt: diabolus autem, quas animas persecutus fuerit, ut possideat, comprehendit si potest: et cum possidet, conculcat, et ideo subdit, Et conculcet in terra uitam meam. Id est, conculcando terram faciat uitam meam, cibum scilicet suum. Non enim tantum leo, sed etiam serpens appellatus est: cui dictum est, Terram manducabis . Et  peccatori homini dictum est, Terra es, et in terram ibis . Recte ergo subiungitur. Et gloriam meam in puluerem deducat. Hic est ille puluis, quem proiicit uentus a facie terre , superborum scilicet uana et inepta iactantia, inflata et non solidata, tanquam uento elatus pulueris globus. Recte itaque posuit hic gloriam, quam non uult in puluerem deduci. uult enim eam solidam habere in conscientia, ubi coram Domino nulla iactantia est . Qui gloriatur  in Domino glorietur . Ista soliditas in puluerem deducitur, si per superbiam quisque contemnens secreta conscientie, ubi Deus solus hominem probat, uelit apud hominem gloriari. Hinc est, quod alibi dicit, Deus conteret ossa placentium hominibus . Qui autem didicit bene, uel expertus est, uitiorum superandorum gradus, intelligit hoc uitium inanis glorie, uel solum, uel maxime cauendum esse perfectis. Quo primo enim uitio lapsa est anima, hoc ultimum uincit.  Initium autem omnis peccati superbia .

7. Deinde aduersus diabolum et angelos eius, quorum possessio peccatores atque impii homines sunt, deprecatur, dicens: Exsurge, Domine in ira tua, et exaltare in finibus inimicorum meorum. Exsurge dicit, id est, appare, humanis uidelicet [c 1Kb] utens uerbis, quasi Deus dormiat, cum in secretis suis incognitus latet. Cum autem  iustificatur impius, ex impio fit iustus, et ex possessione diaboli migrat in templum Dei. Et quoniam pena est, ut cuique auferatur possessio, in qua [d 1Kb] dominari desiderat: hanc penam dicit iram Dei aduersus diabolum, ut desinat possidere, quos possidet. Finem autem dixit ipsam possessionem, ubi uult Deum exaltari potius, id est, honorari et glorificari, quam diabolum: dum impii iustificantur et laudant Deum. Quasi in ira sua Dominus 35 exsurgere uisus est, quando a mortuis resurgens inferni claustra petiit, eiusque portas confregit, atque eum a iustis quos tenebat captos, spoliauit.  In finibus quoque inimicorum exaltatus est, quando ad celum ascendit, et gloriosum atque laudabile nomen eius usque ad ultimum terre predicatum claruit. Unde et subditur: Et exsurge, Domine Deus meus, in precepto quod mandasti: et synagoga populorum circumdabit te. Preceptum mandasti Apostolis tuis. Dixisti, Predicate Euangelium omni creature . Exsurge ergo. In eis, quibus predicatum est preceptum tuum. Fac eos exsurgere per temetipsum, ut a suis iniquitatibus resurgentes impleant preceptum tuum. uel aliter : Exsurge, Domine Deus meus, in precepto quod mandasti: humilitatem precepisti, humilis appare. Et tu  prius imple quod precepisti, ut exemplo tuo uincentes superbiam non possideantur a diabolo.

8. Et synagoga populorum circumdabit te. Duplex  intellectus est. Congregatio enim populorum, siue credentium, siue persequentium, potest accipi: quorum utrumque ea Domini nostri humilitate factum, quam contemnens persequentium multitudo, circumdedit eum; de qua dictum est: Astiterunt reges terre, et principes conuenerunt in unum, aduersus Dominum et aduersus Christum eius . Credentium autem per eius humilitatem multitudo, ita eum circumdedit, ut uerissime diceretur: Cecitas ex parte in Isrel facta est, donec plenitudo gentium intraret . Et illud, Postula a me et dabo tibi gentes hereditatem tuam, et possessionem tuam terminos terre . Et propter hanc in altum regredere. Idest, et propter hanc congregationem regredere in altum: quod resurgendo et in excelsum ascendendo fecisse intelligitur. Ita enim glorificatus dedit Spiritum Sanctum,  qui ante glorificationem eius dari non posset, sicut in Euangelio positum est: Spiritus autem nondum erat datus, quia iehsu nondum fuerat glorificatus . Regressus ergo in altum propter congregationem populorum misit Spiritum Sanctum, quo impleti predicatores Euangelii orbem terrarum Ecclesiis impleuerunt .

9. Et quia  inde uenturus est iudicare uiuos et mortuos, recte subiungitur: Dominus iudicat populos. Quis Dominus, nisi iehsu Christus ? Pater enim non iudicat quemquam, sed omne iudicium dedit Filio . Hec autem anima que perfecte orat, uide quemadmodum non timeat iudicii diem, et uere securo desiderio dicat in oratione, Adueniat regnum tuum . Iudica me  Domine secundum iustitiam meam. In superiore psalmo infirmus deprecabatur, misericordiam potius implorans Dei, quam commemorans ullum meritum suum. Quoniam Filius Dei peccatores uenit  uocare in penitentiam , itaque ibi dixit, Saluum me fac propter misericordiam tuam, idest, non propter meritum meum. Nunc autem quoniam uocatus tenuit, et seruauit precepta que accepit, audet dicere, Iudica me secundum iustitiam meam, et secundum innocentiam meam super me. Illa est uera innocentia, que nec inimico nocet. Itaque se bene iudicari postulat secundum innocentiam, qui uere dicere potuit: Si reddidi 36 retribuentibus mihi mala. Quod autem addit, Super me, non ad innocentiam tantum, sed ad iustitiam quoque subaudiri potest, ut iste sit sensus: Iudica me, Domine, secundum iustitiam meam, et secundum innocentiam meam, que iustitia et innocentia super me est. Quo additamento demonstrat idipsum quod anima iusta est et innocens, non per se habere, sed per illustrantem et illuminantem Dominum. Hinc Iacobus ait, omne datum optimum, et omne donum perfectum desursum est, descendens a Patre luminum . Ipse est enim lux uera, que illuminat omnem hominem  uenientem in hunc mundum .

10. Deinde  subiungit de peccatoribus, Consummetur nequitia peccatorum. uidetur CONSUMMATA NEQUITIA hominum, qui crucifixerunt Filium Dei : sed eorum MAIOR est, qui nolunt recte uiuere et oderunt precepta ueritatis, pro quibus crucifixus est Filius Dei. Consummetur ergo, inquit, nequitia peccatorum: idest, perueniatur ad summam nequitiam, ut possit iam iustum uenire iudicium. Sed quoniam non solum dictum est, Sordidus sordescat adhuc: sed etiam, Iustus iustior fiat : annectit et dicit, Et diriges iustum, scrutans corda et renes Deus. Quomodo potest dirigi iustus,  nisi in occulto? Quando [a 1Kb] in initio temporum Christianorum a persecutoribus Sancti premebantur , miranda uidebantur hominibus, et dirigi uidebantur Sancti qui tanta pati poterant pro nomine Iesu Christi. Nunc postquam in tanto culmine nomen cepit esse Christianum, creuit hypocrisis, idest, simulatio, eorum scilicet qui nomine Christiano malunt hominibus placere, quam Deo. Quomodo ergo dirigitur iustus in tanta confusione simulationis, nisi cum scrutatur corda et renes Deus: omnium cogitationes, que nomine cordis significate sunt, et delectationes que nomine renum intelliguntur? Recte quippe temporalium et terrenarum rerum delectatio renibus tribuitur, quia et ipsa pars est inferior hominis, et ea regio est, ubi carnalis generationis uoluptas habitat, per quam in hanc erumnosam et fallacis letitie uitam per successionem prolis natura humana transfunditur. Scrutans ergo cor nostrum Deus: et prospiciens ibi esse ubi est thesaurus noster , idest, in celis: Scrutans et renes,  et prospiciens non nos acquiescere carni et sanguini, sed delectari in Domino: dirigit iustum in ipsa conscientia coram se, ubi nullus hominum uidet, sed solus ille qui [b 1Kb] prospicit quid quisque cogitet, quid quemque delectet. Finis enim cure delectatio est: quia eo quisque curis et cogitationibus nititur, ut ad suam delectationem perueniat. uidet igitur curas nostras, qui scrutatur cor: uidet autem finem [Al. fines] curarum, idest, delectationes, qui scrutatur renes: ut cum inuenerit non ad concupiscentiam carnis, neque ad concupiscentiam oculorum, neque ad ambitionem seculi  inclinari curas nostras, sed ad gaudia rerum eternarum sustolli, que nulla commutatione [c 1Kb] uariantur, dirigat iustum scrutans corda et renes Deus. Opera enim nostra que factis et dictis operamur, possunt esse nota hominibus: sed quo animo fiant, et quo 37 per illa peruenire cupiamus, solus ille nouit, qui scrutatur corda et renes Deus.

 11. Et quia hanc directionem cordis iste iustus habebat per Dominum, recte subiungit: Iustum adiutorium meum a Domino, qui saluos facit rectos corde. Duo sunt  officia Medicine: unum quo sanatur infirmitas, alterum quo sanitas custoditur. Iuxta illud primum dictum est in superiori psalmo, Miserere mei, Domine, quoniam infirmus sum . Iuxta hoc alterum hoc psalmo dicitur, Si est iniquitas in manibus meis, si reddidi retribuentibus mihi mala, decidam ergo ab inimicis meis inanis. Ibi enim infirmus ut liberetur, hic iam sanus ne corrumpatur, orat. Iuxta illud ibi dicitur, Saluum me fac, Domine, secundum misericordiam tuam. Iuxta istud hic dicitur, Iudica me, Domine, secundum iustitiam meam. Ibi enim ut a morbo euadat, remedium: hic autem ne in morbum recidat, tuitionem petit. Iuxta illud dicitur, Saluum me fac propter misericordiam tuam. Iuxta hoc dicitur, Iustum adiutorium meum a Domino, qui saluos facit rectos corde. Et illa enim et ista saluos facit. Sed illa  ex egritudine ad salutem transfert, hec in ipsa salute conseruat. Ibi itaque misericors est auxilium, quia nullum habet meritum peccator, qui adhuc iustificari desiderat, credens in eum qui iustificat impium . Hic autem iustum auxilium est, quia iam iusto tribuitur. Dicat ergo ibi peccator, qui dixit: Infirmus sum, saluum me fac, Domine, secundum misericordiam tuam: et dicat hic iustus, qui dixit, Si reddidi retribuentibus mihi mala: Iustum auxilium meum a Domino, qui saluos facit rectos corde. Si enim medicinam exhibet, qua sanemur infirmi, quanto magis [d 1Kb] nunc eam qua custodiamur sani? Quoniam si, cum peccatores essemus, Christus  pro nobis mortuus est: quanto magis nunc iustificati salui erimus ab ira per ipsum ? Iustum auxilium meum a Domino, qui saluos facit rectos corde.

12. Deinde ut studeamus conuerti ad Dominum, et esse recti corde, commendat nobis suam patientiam, et minatur de iudicio, subdens: Deus iudex iustus, fortis, et patiens, nunquid irascitur per singulos dies? Quis Deus iudex , nisi Dominus, qui iudicat populos? Iste iustus, qui reddet unicuique secundum opera sua . Ipse fortis, qui etiam persecutores impios, cum sit potentissimus, pro nostra salute tolerauit. Ipse patiens, qui etiam ipsos qui persecuti sunt, non statim post resurrectionem ad supplicium rapuit, sed sustinuit: ut se aliquando ad salutem ab illa impietate conuerterent, et adhuc sustinet, seruans ultimo iudicio ultimam penam, et nunc usque inuitans peccatores ad penitentiam , non irascens per singulos dies, nec ad uindictam congregans ministros  suos. Nunc enim patientia Dei ad penitentiam inuitat, ultimo uero tempore cum sibi homines propter duritiam cordis sui, uel mentis sue, et cor impenitens thesaurizauerint iram in die ire et 38 reuelationis iusti iudicii Dei, iram suam ostendet: unde et subditur:

13. Nisi conuersi fueritis, gladium suum uibrabit. Potest  ipse homo [a 1Kb] Dominicus gladius Dei intelligi bis acutus, idest, framea, quam non uibrauit primo aduentu: sed tanquam in uagina humilitatis abscondit. uibrabit autem cum secundo aduentu ueniens iudicare uiuos et mortuos in manifesto splendore [b 1Kb] claritatis sue iustis suis lumen, et terrores impiis coruscabit . Nam in aliis exemplaribus pro eo quod est, gladium suum uibrabit, frameam suam splendificabit, positum est. Quo uerbo conuenientissime significari arbitror ultimum Dominice claritatis aduentum. Et quia hoc iudicium suum in Scripturis suis iam firmauit, bene  subiunctum est, Arcum suum tetendit, et parauit illum. Non passim uerborum tempora pretereunda sunt, quod gladium de futuro dixit, uibrabit: arcum de preterito, tetendit. Deinde preteriti temporis consequuntur uerba:

14. Et in ipso parauit uasa mortis: sagittas suas ardentibus operatus est. Arcum ergo istum  Scripturas sanctas libenter acceperim: ubi fortitudine noui Testamenti, quasi neruo quodam duritia flexa ueteris et edomita est. Hinc tanquam sagitte mittuntur Apostoli, uel diuina preconia iaculantur. Quas sagittas ardentibus operatus est, idest, [c 1Kb] qui percussi diuino amore flagrarent. Qua enim alia sagitta percussa est, que in Canticis ait, uulnerata caritate ego sum ? Quibus aliis sagittis accenditur, qui redire ad Deum cupiens, et ab ista peregrinatione remeare, aduersus dolosas linguas petit auxilium? et ei dicitur, Quid detur tibi, aut quid adiiciatur tibi aduersus linguam dolosam ? Sagitte potentis acute, cum carbonibus uastatoriis: idest, quibus percussus atque inflammatus tanto amore ardeas regni celorum, ut omnium resistentium, atque a proposito reuocare uolentium linguas contemnas, et persecutiones eorum derideas, dicens: Quis me separabit a caritate Christi? tribulatio, an angustia, an persecutio, an fames, an nuditas, an periculum, an gladius? Certus sum enim, inquit, quia neque mors, neque uita, neque angeli, neque principatus, neque presentia, neque futura,  neque uirtus, neque altitudo, neque profundum, neque creatura alia poterit nos separare a caritate Dei, que est in Christo Iesu Domino nostro . Sic ardentibus sagittas suas operatus est. In Grecis exemplaribus ita inuenitur: Sagittas suas ardentibus operatus est: Latina autem pleraque, [d 1Kb] Ardentes, habent. Sed siue ipse sagitte ardeant, siue ardere faciant , integer sensus est. Sed quia non sagittas tantum, sed etiam uasa mortis dicit in arcum Dominum parauisse: queri potest, que sint uasa mortis? An forte heretici? Nam et ipsi ex eodem arcu, idest, ex eisdem Scripturis in animas non caritate inflammandas, sed ueneno 39 perimendas insiliunt. Quod non contingit, nisi pro meritis: propterea diuine prouidentie etiam ista dispositio tribuenda est, non quia ipsa peccatores facit, sed quia ipsa ordinat, cum peccauerint. Malo enim uoto per peccatum legentes male coguntur intelligere: ut ipsa sit pena peccati:  quorum tamen morte filii catholice Ecclesie, tanquam quibusdam spinis a somno excitantur, et ad intelligentiam Scripturarum diuinarum proficiunt. Oportet enim  et hereses esse, ut probati manifesti fiant inter uos, hoc est, inter homines, cum manifesti sunt Deo . An forte easdem sagittas et uasa mortis disposuit ad perniciem infidelium, et ardentes, uel ardentibus operatus est, ad exercitationem fidelium? Non enim falsum est, quod Apostolus dixit, Aliis sumus odor uite in uitam, aliis odor mortis in mortem . Non ergo mirum si iidem Apostoli et uasa mortis sunt [e 1Kb] eis, a quibus persecutionem passi sunt, et ignee sagitte ad inflammanda corda credentium.

15. Post hanc autem dispensationem  iustum ueniet iudicium, de quo ita dicit, ut intelligamus unicuique homini supplicium fieri de peccato suo, et eius iniquitatem in penam conuerti: ne putemus illam tranquillitatem et ineffabile lumen Dei de se proferre unde peccata puniantur, sed  ipsa peccata sic ordinari, ut que fuerint delectamenta homini peccanti, sint instrumenta Deo punienti. Ecce  parturit iniustitiam. Quid enim conceperat, ut iniustitiam parturiret? Concepit  dolorem, et peperit iniquitatem. Non hoc peperit, quod concepit. Non enim hoc nascitur, quod concipitur: sed concipitur semen, nascitur, quod formatur ex semine. Semen, quod concipitur, est uoluntas mala: fructus uero, qui nascitur, est actio peruersa. Prius quippe mala uoluntas, tanquam semen in corde nascitur, sed deinde ex hoc semine operatio iniusta, siue quod amplius est, iniqua, tanquam fructus generatur. Iniustitia est hoc, quod a iustitie regula discordat. Iniquitas uero, quod ipsius iustitie rectitudinem oppugnat. Iniustus est, qui iustitie precepta non custodit: iniquus est, qui iniquis operibus Dominum offendit. Bene autem non dictum est, perpetrauit iniquitatem, sed peperit: quia sicut in partu dolor et labor est anxius, ita  peruersi quique laborant, atque anxie anhelant, ut malum, quod in corde conceperint, ad operationis exitum perducere possint. Recte quoque non dicitur, concepit malam uoluntatem, sed dolorem: quia mala uoluntas ipsa se torquet, ipsa sui supplicium est. Agit enim omnipotens Deus iudicio suo recto et miro, ut anima, que peccauerit, ipsa seipsam puniat de peccato ipso, quod perpetrat. Unde recte subiungitur:

16. Lacum aperuit, et effodit eum, et incidit in  foueam, quam fecit. Lacum aperire , est in terrenis rebus, id est, tanquam in terra, fraudem parare, quo alius cadat, quem uult decipere iniustior. Aperitur autem hic lacus, cum consentitur male suggestioni terrenarum cupiditatum. Effoditur uero, cum post consensionem operationi fraudis instatur. Sed unde fieri potest, ut iniquitas prius ledat hominem iustum, 40 in quem procedit, quam cor iniustum unde procedit? Itaque fraudator pecunie  dum cupit alium damno lacerare, ipse auaritie uulnere sauciatur. Quis autem, uel demens, non uideat quantum inter hos distet, cum ille patiatur damnum pecunie, ille innocentie? Incidit ergo in foueam, quam fecit. Quod in alio psalmo dicitur, Cognoscetur Dominus iudicia faciens: in operibus manuum suarum comprehensus est peccator .

17. Conuertetur dolor eius in caput eius, et in uerticem ipsius iniquitas eius descendet. Non enim uoluit ipse peccatum euadere, sed factus est sub peccato  tanquam seruus: dicente Domino, Omnis, qui facit peccatum, seruus est . Erit ergo iniquitas eius super ipsum, cum ipse iniquitati sue subditur: quia non potuit Domino dicere, quod innocentes et [a 1Kb] iusti dicunt, Gloria mea, et exaltans caput meum . Ita ergo ipse erit inferior, ut iniquitas eius sit superior, et in illum descendat, que aggrauat illum et onerat, et ad requiem sanctorum reuolare non sinit. Hoc fit, cum in homine peruerso seruit ratio, et libido dominatur.

18. Et quia  hec perfectus iste iam euaserat, laudat Deum, et dicit: Confitebor Domino secundum iustitiam eius, et psallam nomini Domini altissimi. Confessio iustitie Dei est, qua ita loquimur, uere Deus iustus es, quando et iustos sic protegis, ut per teipsum eos illumines, et peccatores sic ordines, ut non tua, sed sua malitia puniantur. Quia ergo uidet merita animarum sic ordinari a Deo, ut dum sua cuique tribuuntur, pulchritudo uniuersitatis  nulla ex parte uioletur: in omnibus laudat Deum, et ista est non peccatorum, sed iustorum confessio: et ne peccatorum confessionem intelligeremus, subiecit ad ultimum, Et psallam nomini Domini altissimi. Psallere autem ad gaudium pertinet, penitentia uero peccatorum ad tristitiam. Confiteamur et nos Domino secundum iustitiam eius, laudando et glorificando eum, quia iustus est: et psallamus nomini Domini altissimi, recte operando, bene uiuendo, spiritualiter gaudendo: ut impleatur in nobis, quod in alio psalmo dicitur, Deo nostro sit iocunda laudatio .



TITULUS PSALMI uIII.

1. Ideo tituli libris preponuntur, ut per eos auctor scripture et materia, siue intentio declaretur. Titulus huius psalmi est, In finem psalmus Dauid, pro torcularibus Christus est noster finis, teste Apostolo, qui ait , Finis legis Christus ad iustitiam omni credenti. Ad ipsum tendimus: ultra ipsum nichil est, quo tendere debeamus. Ipse est enim summum bonum, summa beatitudo,  uera eternitas. In iustum finem mittit nos iste Christus, quem scripsit propheta Dauid in persona Ecclesie. Et notandum quod non ait, ad finem: sed, in finem. Non enim mittitur ad Christum tantum, ut ad eum perueniamus: sed etiam, ut in Christo permaneamus, et cum ipso unum simus. Sed quid est, quod ait, Pro torcularibus? Solent  accipi torcularia, martyria. Afflictione enim persecutionum calcatis eis, qui Christi nomen confessi sunt, mortalia eorum tanquam uinacia in terra remanserunt. Possunt 41 etiam per torcularia, quique fideles intelligi, secundum, quod tolerant propter Deum aduersa huius mundi. Scriptum est enim, Omnes qui uolunt pie uiuere in Christo, persecutionem patiuntur . Psallitur ergo  pro torcularibus, pro Ecclesie constitutione: cum Dominus noster postquam resurrexit,  ad celos ascendit. Tunc enim misit Spiritum Sanctum, quo impleti discipuli, cum fiducia predicauerunt uerbum Dei , ut Ecclesie congregarentur. Est autem intentio Prophete in hoc opere, omnes ad fidem Christi inuitare, cuius laus tanta est in uniuersa terra: et cuius gratia et uirtute constituta et corroborata est uniuersalis Ecclesia. Dicit enim,



PSALMUS uIII.

2. Domine Dominus noster, quam admirabile est nomen tuum in uniuersa terra! Ac si diceret, O Domine omnium per potentiam, qui es Dominus noster per gratiam, quam te admirantur omnes, qui incolunt terram! Tu Domine notus eras in Iudea tantum, et in Isrel magnum nomen tuum . Apparuisti inter nos, mortuus propter nos, surrexisti, ascendisti in celum, Spiritu tuo perfudisti corda discipulorum, quibus predicantibus, in omnem terram exiuit sonus eorum, et nomen tuum gloriosum, quod erat notum in gente una, factum est  admirabile in uniuersa terra . Quare admirabile? Quoniam eleuata est magnificentia tua super celos. A mortuis resurgens in celum ascendisti, et qui humilis uidebaris, magnificus apparuisti. Hinc enim  apparet, quis descenderis, cum a quibusdam uisum est, et a ceteris creditum, quo ascenderis.

3. Ex ore infantium et lactentium perfecisti laudem propter inimicos tuos. Non possum  accipere alios infantes, atque lactentes, quam eos quibus dicit Apostolus, Tanquam paruulis in Christo lac potum dedi uobis, non cibum . Quos significabant illi, qui Dominum precedebant laudantes . In [b 1Kb] quos ipse Dominus hoc testimonio usus est, cum dicentibus Iudeis, ut eos corriperet, respondit: Non legistis, Ex ore infantium et lactentium perfecisti laudem? Bene autem non ait, fecisti, sed, Perfecisti laudem. Sunt enim in Ecclesiis etiam hi, qui non iam lacte potantur, sed uescuntur cibo: quos idem Apostolus significat dicens,  Sapientiam loquimur inter perfectos . Sed non ex his solis perficiuntur Ecclesie, quia si soli essent, non consuleretur generi humano. Consulitur autem, cum illi quoque nondum capaces cognitionis rerum spiritualium, atque [c 1Kb] eternarum nutriuntur fide temporalis historie, que pro salute nostra, post patriarchas et prophetas ab ipsa Sapientia Dei etiam suscepti hominis sacramento administrata est, in qua salus est omni credenti : ut auctoritate commonitus preceptis inseruiat, quibus purgatus quisque, et in caritate radicatus atque fundatus, possit currere, cum omnibus sanctis, non iam paruulus in lacte, sed iuuenis in cibo, comprehendere latitudinem, longitudinem, altitudinem et profundum : scire etiam 42 supereminentem scientiam caritatis Christi. Hec autem fecisti, Domine Deus, propter inimicos tuos: Ut destruas inimicum et ultorem. Quis per inimicum, nisi Paganus et hereticus accipitur, per ultorem uero Iudeus, qui quasi pro lege sua ulciscenda et defendenda Christianum  nomen persequebatur. Quos tu, Domine, destruxisti et confudisti, cum te aspirante, ad fidem tuam uenerunt paruuli, et in suo errore remanserunt legisperiti et philosophi. Magna inimicorum confusio est, cum infantes laudant, sapientes blasphemant, et in hoc, Domine, nomen sanctum tuum admirabile, cum hoc de te per tuam gratiam capit paruus, quod per suam sapientiam non potest magnus. Unde scriptum est: Confitebor tibi, Pater Domine celi et terre, quia abscondisti hec a sapientibus et prudentibus, et reuelasti ea paruulis . Unde et subditur,

4. Quoniam uidebo celos tuos opera digitorum tuorum:  lunam et stellas, que tu fundasti. Ac si diceret, Quoniam cernam et intelligam Scripturas, quas, operante Spiritu Sancto, per ministros tuos conscripsisti. uidentur ergo  celi opera digitorum Dei, id est, intelligentur libri usque ad infantium tarditatem perducti; et eos per humilitatem historice fidei, que temporaliter gesta est, ad sublimitatem intelligentie rerum eternarum bene nutritos et roboratos [a 1Kb] exigunt, in eaque confirmant. Ex his uerbis liquido patet, quia propheta sanctus mystice loquitur. Si enim iuxta solam literam loqueretur, dicturus luminare minus, prius luminare maius  debuit dicere, ut ante solem, et post lunam atque stellas fundatas esse perhiberet. Sed quia iuxta intellectum mysticum loquebatur, ut lunam sanctam Ecclesiam, et stellas omnes sanctos accipere deberemus: solem nominare noluit, quia uidelicet ipsi eterno soli loquebatur: de quo scriptum est, uobis autem, qui timetis Deum, orietur sol iustitie . De quo reprobi in fine dicturi sunt: Sol iustitie non ortus est nobis . Dicendo ergo lunam et stellas quas tu fundasti, et tantum tacendo solem, qui factus est, indicauit, quia illi soli locutus est, qui non solum solem et lunam, et stellas corporaliter, sed etiam lunam Ecclesiam, atque stellas sanctos omnes spiritualiter facit. Sic ergo cum aliquid deest historie, aperta ratione ducimur ad intellectum allegorie. Deinde mentionem facit terreni hominis et celestis, quos omnipotens Pater uisitauit: unum per misericordiam mirabiliter releuans, alterum per diuinitatis gloriam ineffabiliter exaltans: in quorum admiratione subiunxit,

5. Quid est homo, quod memor es eius? aut filius hominis, quoniam uisitas eum? Inter hominem, et filium hominis est distantia. Omnis enim  filius hominis homo: sed non omnis homo filius hominis. Adam quippe homo, sed non filius hominis. Ergo qui portant imaginem terreni hominis , qui non est filius hominis, hominum  nomine designantur. Qui autem portant imaginem celestis hominis, filii hominum appellantur. Homo ergo hoc loco terrenus dicitur, filius autem hominis celestis. Et ille longe 43 seiunctus a Deo, hic autem presens Deo, et propterea illius memor est, tanquam in longinquo positi: hunc uere uisitat, quem presens illustrat uultu suo. Longe est enim a peccatoribus salus . Et signatum est super nos lumen uultus tui, Domine .

6. Filius igitur hominis  primo uisitatus est in ipso homine [b 1Kb] Dominico, nato ex Maria uirgine, de quo propter infirmitatem carnis, quam Sapientia Dei gestare dignata est, et passionis humilitatem, recte subditur, Minuisti eum paulo minus ab Angelis. Sed additur illa clarificatio, qua resurgens ascendit in celum. Gloria  et honore coronasti eum, et constituisti eum super opera manuum tuarum. Per opera manuum Dei intelliguntur Angeli, eo quod subtilius et dignius ceteris creaturis a Domino facti sunt. Et quia non solum angelicam naturam possidere,  sed et humanam post lapsum redimere, et subiicere sibi dignatus est, recte subiungitur,

7. Omnia subiecisti sub pedibus eius. Que omnia exponit: Oues et boues uniuersas. Per oues simplices quique in sancta Ecclesia intellecti sunt, qui more ouium sub regimine pastorum simpliciter atque humiliter uiuunt. Per boues uero ipsi rectores designantur, qui uerbo doctrine corda hominum exarare et excolere non cessant, ut de terrenis mentibus fructum spiritualem Domino reddant. Oues ergo et boues uniuersas sibi Dominus subiecit, quia omnes electos tam subiectos quam prelatos in sancta Ecclesia disponit et regit .

8. Et quia hic mali cum bonis admiscentur, bene  de reprobis subditur, Insuper et pecora campi, uolucres celi et pisces maris. Quod Insuper, dicit, ad differentiam bonorum et malorum ponit: hoc autem Insuper non solum ad pecora campi, sed etiam ad uolucres celi et pisces maris reportandum est. Pecora campi  accipiuntur homines in carnis uoluptate gaudentes, ubi nichil arduum, nichil laboriosum ascendit. Campus est enim lata uia, que ducit ad interitum. In campo Abel occiditur. uolucres celi sunt clati, qui cogitatione et locutione tumidi, dum ceteros se inferiores pensant, mente quasi in altum uolant. De quibus dicitur, Labia nostra a nobis sunt, quis noster Dominus est ? Pisces maris sunt curiosi, Qui perambulant semitas maris. Idest, inquirunt in profundo huius seculi temporalia, que tanquam semite in mari cito euanescunt et intereunt. Et non ait, Ambulant, sed Perambulant: ostendens pertinacissimum studium, inania et preterfluentia querentium. Hec autem tria  genera uitiorum, idest, uoluptas carnis, et superbia, et curiositas, omnia peccata concludunt, que a Ioanne Apostolo enumerantur , cum dicit: Nolite diligere mundum , quoniam omnia que in mundo sunt, concupiscentia carnis sunt, et concupiscentia oculorum, et ambitio seculi . Per oculos enim curiositas solet intelligi. Et his tribus tentationibus Dominus tentatus est : et quum non potuit apud eum ualere inimicus, hoc de illo dicitur, Postquam compleuit omnem tentationem diabolus . Et quia tam mirabilis est Dominus, quod infantes erudit, astutos destruit, peccatoribus miseretur, sanctos uisitat, 44 angelos possidet, homines continet, omnem creaturam sibi subiicit: ipsum qui est principium et finis, laudemus in principio et in fine, et nunquam a laude eius cessemus, dicentes: Domine Dominus noster, etc.



TITULUS PSALMI IX.

 1. Canitur iste psalmus Pro occultis filii. Et quia non dicit cuius, intelligendus unigenitus Filius Dei est. Nam et ipse Dominus  cum sine additamento ponit Filium, seipsum unigenitum Filium uult intelligi, ubi ait, Si uos Filius liberauerit, tunc uere liberi eritis . Non enim dixit Filius Dei, sed tantum dicendo Filius, dat intelligi cuius sit Filius. Quam locutionem non recipit nisi excellentia eius, de quo ita loquimur, ut etiam si eum non nominemus, possit intelligi. Ita enim dicimus, Pluit, serenat, tonat, et si qua sunt alia: nec addimus quis id faciat, quia omnium mentibus sponte se offert excellentia facientis. Duos aduentus Domini credimus: unum preteritum, quem Iudei non intellexerunt: alterum futurum, quem utrique speramus. Et quoniam iste, quem Iudei non intellexerunt, gentibus profuit, non inconuenienter accipitur de hoc aduentu dici, Pro occultis filii, ubi cecitas in Isrel ex parte facta est, ut plenitudo gentium intraret . Duo etiam iudicia insinuantur per Scripturas: unum occultum, et alterum manifestum. Occultum iudicium est pena qua quisque aut exercetur ad purgationem, aut admonetur ad conuersionem, aut si contempserit, excecatur ad damnationem. Iudicium autem manifestum est,  quo uenturus est Dominus iudicare uiuos et mortuos. Qui non corriguntur isto occulto iudicio, digne punientur illo manifesto. In hoc autem psalmo obseruanda sunt occulta Filii, id, est, humilis eius aduentus, qui profuit gentibus, cum cecitate Iudeorum, et pena que nunc occulte agitur nondum damnatione peccantium, sed aut exercitatione conuersorum, aut admonitione, ut conuertantur, aut cecitate, ut damnationi preparentur. Dicatur ergo uoce Filii: dicatur uoce omnium perfectorum ad Patrem:



PSALMUS IX.

2. Confitebor tibi, Domine, in toto corde meo: narrabo omnia mirabilia tua. Ac si aperte dicat, Laudabo te in toto corde meo, corde integro, corde perfecto. Beatus homo qui de toto corde suo nichil  retinet sibi, sed totum expendit in laudem Dei. Tantum Deus laudari debet, quantum et diligi. Sicut ergo diligendus est ex toto corde, tota anima, totis uiribus : sic et laudandus est. Et sicut nulla tribulatio, nulla angustia, nulla creatura debet nos separare a caritate Dei : ita nec a laude Dei. Qui talis est, idoneus est dicere: Confitebor tibi, Domine, in toto corde meo. Sed si laudandus est Dominus, nonne et predicandus? Ideo subiunctum est, Narrabo omnia mirabilia tua. Omnia quidem tam uisibilia quam inuisibilia, tam spiritualia quam corporalia, tam ea que circa corpus uisibiliter facis ad nutriendam fidem, quam ea que inuisibiliter circa animam agis ad donandam eternam salutem. Quare narrantur mirabilia Dei? Ut ex operibus  agnoscamus 45 auctorem, ex mirabilibus admiremur mirabilem: et ita excitemur ad cognoscendum et amandum Dominum. Et ita contemtis temporibus, spem nostram et gaudium nostrum constituamus in ipso,  sicut iste uir sanctus, qui subdendo ait:

3. Letabor et exultabo in te, psallam nomini tuo, Altissime. Letabor  in te, non in seculo, non in concupiscentiis carnis, non in uoluptatibus mundi, quod est uanitas: sed in te qui es ueritas. Gaudium huius seculi ad interitum ducit , sicut scriptum est, ue uobis qui ridetis nunc, quia lugebitis . Gaudium uero quod in Deo est, in hac quidem uita inchoat, sed in eternum perdurat: sicut ipse Dominus discipulis suis ait: Iterum autem uidebo uos, et gaudebit cor uestrum, et gaudium uestrum nemo tollet a uobis . Et sciendum quia letitia ad mentem pertinet, exultatio ad corpus, Psalmus ad bonam operationem. Sit ergo letitia spiritualis in mente, sit sancta hilaritas in corpore, concordet diuina laus cum bona operatione, et impletur, quod dicitur, Letabor et exultabo in te, psallam nomini tuo, Altissime.

4. In conuertendo inimicum meum retrorsum: Infirmabuntur,  et peribunt a facie tua. Hic incipit enarrare ea, que sentit de occultis filii. Quando tentatus est Dominus, retro conuersus est inimicus. Dictum est illi: uade retro Sathana: scriptum est enim, Dominum Deum tuum adorabis, et illi soli seruies . Tunc qui  tentando se preponere cupiebat, retro est factus, non decipiendo tentatum, sed in eo nichil ualendo. Conuersus est igitur inimicus, postquam non ualuit hominem celestem decipere tentatum: et se ad terrenos conuertit, ubi dominari potest. Quapropter nullus eum precedit hominum, et retro eum esse facit, nisi qui deponens imaginem terreni hominis, portauerit imaginem celestis . Diabolus quippe  retro conuersus est etiam in persecutione iustorum. Et multo utilius persecutor est, quam si dux et princeps preiret. Malle debemus eum persequentem fugere, quam ducem sequi. Habemus enim quo fugiamus, et abscondamur in occultis Filii, quia Dominus refugium factus est nobis . Et quia multi sunt  ministri et membra diaboli, recte in plurali numero dicitur, Infirmabuntur, et peribunt a facie tua. Infirmatus est diabolus cum suis ministris, quando potestatem, quam in humano genere habuit, amisit. Peribit uero, quando in ignem mittetur eternum, qui paratus est diabolo et angelis eius . Recte autem dictum est: Peribunt a facie tua: quia scriptum est, Tollatur impius, ne uideat gloriam Dei : uel quia retro conuersus est inimicus, ideo iniusti et impii infirmabuntur ab operibus suis malis, et peribunt ab impietatibus suis, a facie, idest, a cognitione tua. Et merito:

5. Quoniam fecisti iudicium meum et caussam meam: sedisti super thronum, qui iudicas iustitiam. Deus erat in Christo mundum reconcilians sibi . Ipse in Christo, tanquam in throno suo, iudicabat Iudeos iudicantes Christum. Illi iudicabant manifeste, ille occulte. Deprehensi 46 sunt, secundum quod ipse Dominus ait: Comprehendam sapientes in astutia eorum . Nam iudicio et consilio suo putauerunt egisse, ut nomen Christi deleretur de terra: et eo ipso iudicio egerunt, ut Christi nomen admirabile fieret in uniuersa terra. Iudicium ergo illud, quo ab impiis iudicatus est, et illa caussa qua iustus et innocens damnatus est, non fuit eorum, sed Christi: quia illis nocuit, Christo profuit: et miro modo eorum prauis uoluntatibus Christus quod uoluit fecit. Hoc autem quod ait, Qui iudicas iustitiam, ad differentiam eorum dictum est, qui iudicauerunt iniquitatem. Et quia damnato diabolo et membris eius, gentes conuerse sunt ad Christum, aperte subiunctum est:

6. Increpasti gentes, et periit impius: nomen eorum delesti in eternum, et in seculum seculi. Aspere increpandi erant, qui diu in iniquitatibus perseuerauerant.  Dura increpatione feriendi erant, qui, contemto Creatore, idola adorabant. Et bene dictum est, Periit impius: quia de impio factus est pius. Ille ab eo quod erat periit, qui incipit esse quod non fuit. Hinc scriptum est, uerte impios, et non erunt . Nomen eorum deletum est in eternum, quia non ultra dicuntur Pagani, sed Christiani: fornicatores erant, facti sunt casti: iracundi erant, facti sunt mansueti: auari erant, facti sunt largi: iniusti erant, facti sunt iusti. Nomen ergo eorum deletum est in eternum et in seculum seculi, ut neque in hoc seculo, neque in futuro reputentur idololatre uel iniqui si ueraciter conuersi fuerint.

7. Inimici defecerunt framee in finem, et ciuitates eorum destruxisti. Framee inimici  diuerse opiniones erroris intelliguntur, quibus tanquam gladiis anime perimuntur. Iste framee in finem, hoc est, ex toto deficiunt, cum hi qui aliquo errore seducti erant, ad fidem redeunt. De quibus Apostolus  dicit, fuistis aliquando tenebre, nunc autem lux in Domino. Ut filii lucis ambulate: fructus enim lucis est, in omni bonitate et iustitia . Et quia ablato errore destruuntur uitia et peccata, recte dicitur: Et ciuitates eorum destruxisti. Ciuitates  in quibus diabolus regnat, sunt illi in quibus dolosa et fraudulenta consilia, tanquam curie locum obtinent. Cui principatui, tanquam satellites et ministri, adsunt officia membrorum: oculi ad curiositatem, aures ad lasciuiam, manus ad rapinam, et membra cetera peruersis consiliis militantia. Huius ciuitatis quasi plebs sunt omnes delicate affectiones, et turbulenti motus animi, quotidianas seditiones in homine [a 1Kb] cogitantes. Ergo ubi Rex, ubi curia, ubi ministri, ubi plebs inuenitur: ciuitas est. Nec enim talia essent in malis ciuitatibus, nisi prius essent in singulis hominibus, qui sunt tanquam elementa et semina ciuitatum. Has ciuitates destruit, cum excluso inde principe (de quo dictum est, Princeps huius seculi foras missus est [Ioan. 14.]] uastantur hec regna  uerbo ueritatis, sopiuntur maligna consilia, turpes affectiones edomantur, membrorum et sensuum ministeria captiuantur [b 1Kb] iniusta, et ad bonorum operum militiam transferuntur: ut iam  non regnet peccatum in nostro mortali corpore, ut obediamus concupiscentiis eius: nec exhibeamus membra nostra ad seruiendum peccato . Tunc pacatur anima, et ordinatur homo ad quietem et ad beatitudinem capessendam: unde et statim subditur, Periit memoria eorum cum sonitu: et Dominus in eternum permanet. Magnus strepitus fit, cum impietas euertitur atque destruitur. Non enim transit ad summam pacem, ubi summum silentium est, nisi qui magno strepitu prius cum suis uitiis belligera uerit. Tunc efficitur homo regnum pacatissimum Deo  cum sic in eo tumultus uitiorum destruitur, ut eorum memoria penitus deleatur.

8. Et ibi Dominus permanet in eternum ubi iam iniquitas aut foris per actionem, aut intus per cogitationem nullum inuenit locum, uel iuxta historiam impiorum memoria cum sonitu periit, quia clamor et seuitia persequentium Christum penitus acquieuit. Nam ubi sunt, qui cum tanto strepitu clamabant, Crucifige crucifige ? ubi sunt persecutores martyrum? Quis uel eorum reminiscitur? Putauerunt extinguere nomen Christianum. Perierunt ipsi, et Dominus permanet in eternum .

9. Parauit in iudicio thronum suum, et ipse iudicabit orbem terre in equitate, iudicabit populos in iustitia. Thronus Dei, Filius est Patris. Unde scriptum est, Deus erat in Christo mundum reconcilians sibi . Hunc parauit Deus, quia incarnari misit, ut in forma serui iudicaretur, pateretur, resurgeret, regnaret:  et qui iudicatus est in occulto, palam iudicaret, non inique et iniuste ; sed sicut equus et iustus iudicabit orbem terre in equitate, nemini parcens, omnibus equa retribuens. Iudicabit populos in iustitia, testimonium perhibente conscientia  et cogitationibus accusantibus seu defendentibus:

10. Et factus est Dominus refugium pauperi, adiutor in opportunitatibus, in tribulatione. Quantumlibet  persequatur inimicus ille qui conuersus est retro, quid nocebit ei, cui refugium factus est Dominus? Sed sic hoc fiet, si propter Christum pauper esse delegerit, nichil amando, quod uel hic uiuentem aut amantem deserit, uel a moriente deseritur. Tali enim pauperi refugium factus est Dominus. Nec adiuuat pauperem suum mox, ut tribulari ceperit:  sed tunc tantum, quando tempus opportunum esse cognouerit. Quem enim diligit, corripit Dominus; et flagellat omnem filium quem recipit . Hos probat in tribulatione, adiuuat in opportunitate. Et ideo,

11. Sperent in te qui nouerunt nomen tuum, quoniam non dereliquisti querentes te, Domine. Querentem quippe  animam ubi figat spem, cum ab hoc mundo auellitur, opportune excipit cognitio nominis Dei. Nam nomen ipsum Dei usquequaque uulgatum est: cognitio autem nominis est, cum ille cognoscitur, cuius est nomen. Quia ergo Deum iam cognouimus per fidem , 48 figamus in illo nostram spem, queramus eum per dilectionem: ut cum inuenerimus, cum ipso permaneamus. Non enim querentes se deserit, imo possidendo custodit, custodiendo glorificat, atque cum eis in eternum regnat. Unde nos admonet Propheta sanctus Domino nostro psallere, atque eius gratiam omnibus predicare.  Ait enim,

12. Psallite Domino qui habitat in Sion, annunciate inter gentes studia eius. Psalmus quippe dictus est, ubi fit consonantia uocis cum organo. Et in psalmo duo intelligimus: uocem laudis, et consonantiam operis. Ille uero ueraciter psallit, qui sic Deum laudat, ut recte uiuat. Ipse autem  Dominus habitat in Sion  et gestat [a 1Kb] imaginem Ecclesie, que nunc est: sicut Ierusalem gestat imaginem Ecclesie que futura est , idest ciuitatis sanctorum iam angelica uita fruentium: quia Ierusalem interpretatur uisio pacis. Precedit autem speculatio uisionem, sicut ista Ecclesia precedit eam que [b 1Kb] promittitur ciuitatem eternam  et immortalem. Et agimus hic speculationem , ut perueniamus ad uisionem. Precipitur ergo nobis ut psallamus Domino qui habitat in Sion, ut concorditer Dominum Ecclesie inhabitatorem laudemus, et annunciemus aliis studia sancte predicationis. Debemus enim Dominum nostrum opere laudare, mente contemplari, uoce predicare: ut ad eius laudem simul in nobis consonent lingua, conscientia, et uita. Propter eos autem qui persecutionem patiuntur propter uerbum Dei, quod annunciant: sequitur consolatio, cum subinfertur:

13. Quoniam requirens sanguinem, eorum recordatus est. Idest , ueniet ultimum iudicium, ubi et interfectorum gloria, et interficientium pena manifesta sit. Quod autem ait, Recordatus est, nemo ita positum putet, quasi obliuio cadat in Deum. Sed quia post longum tempus futurum est iudicium, secundum affectum infirmorum hominum positum est, qui quasi oblitum Deum putant, quia non tam cito facit [c 1Kb] uindictam, quam ipsi uolunt. His dicitur etiam  quod sequitur, Non est oblitus clamorem pauperum.

14. Quis est iste clamor pauperum, quem Deus non obliuiscitur? sequitur et dicitur: Miserere mei, Domine, uide humilitatem meam de inimicis meis. Quare ergo  non dixit, miserere nostri Domine, et uide humilitatem nostram de inimicis nostris? Non tanquam multi pauperes clamant, sed tanquam unus. An quia unus nunc interpellat pro sanctis, qui primus pauper pro nobis factus est, cum esset diues ? Affliguntur ab inimicis membra eius in terra, et ipse clamat pro eis in celo.

15. Ipse etiam dicit, Qui exaltas me de portis mortis, ut annunciem omnes laudationes tuas in portis filie Sion. Exaltatur enim  homo in illo, non solum quem gestat, qui [Al. quod] caput Ecclesie est: sed etiam quisquis nostrum est in ceteris membris, exaltatur ab omnibus prauis cupiditatibus, que sunt porte mortis, quia per illas itur ad mortem.  Sunt autem porte filie Sion, omnia optima studia in sancta Ecclesia, 49 per que uenitur ad uisionem pacis. In iis portis bene annunciantur uniuerse laudes Dei.

16. Deinde sequitur: Exultabo in salutari tuo. Salutare Dei Dominus est noster iehsu Christus, per quem saluati sumus, qui corda nostra de uana letitia huius seculi transtulit, ut in ipso ueraciter gaudeamus. Sed hoc nostrum gaudium adhuc in spe est, non in re . Affligimur enim a malis hominibus quandiu hic uiuimus : de quibus subiunctum est: In fixe sunt gentes in interitu quem fecerunt. Attende quemadmodum seruetur pena peccatori de operibus suis, et qui uoluerint persequi Ecclesiam, in eo interitu sunt infixi, quem se inferre arbitrabantur. Nam cum interficere corpora cupiebant, ipsi in anima moriebantur. De quibus adhuc subditur: In laqueo isto, quem absconderunt, comprehensus est pes eorum. Laqueus occultus dolosa  est cogitatio: pes anime intelligitur amor, qui cum prauus est, uocatur cupiditas: cum autem rectus, dilectio uel caritas. Amore enim mouetur tanquam ad locum quo tendit. Locus autem anime non in spatio aliquo est, quod forma occupet corporis: sed in delectatione, quo se peruenisse per amorem letatur. Pes ergo peccatorum, idest, amor, comprehenditur in laqueo quem occultat: quia cum fraudulentam actionem consecuta fuerit delectatio  iam illa delectatio alligat eos, ut inde abrumpere amorem, et ad utilia transferre non possint. Recte ergo subiunctum est:

17. Cognoscetur Dominus iudicia faciens: in operibus  manuum suarum comprehensus est peccator. Hec sunt iudicia in quibus cognoscetur Dominus, quod ipsa sua opera, que facit praua, accusam, iudicant, conuincunt, puniunt peccatorem. Non querit alios testes, nisi uitam et conscientiam. Hoc est autem iustum omnipotentis Dei iudicium, ut unusquisque recipiat secundum quod gessit in corpore, siue bonum siue malum . Hic  interponitur Canticum diapsalmatis, quasi occulta letitia separationis, que nunc fit non locis, sed affectionibus animorum inter peccatores et iustos, sicut granorum a paleis adhuc in area . Et sequitur: Conuertantur peccatores in infernum, omnes gentes que obliuiscuntur Deum. Illis enim qui in suis peccatis perseuerant, quia nolunt conuerti ad Deum, necesse est ut conuertantur in infernum: et digne ibi sentiant penam, qui hic negligunt emendare culpam. Et sicut non probauerunt Deum habere in notitia, tradidit eos in reprobum sensum . De talibus in quodam loco: Ipsi me prouocauerunt in eo qui non  erat Deus, et irritauerunt in uanitatibus suis . Et ego irritabo eos in eo qui non est populus, et in gente stulta irritabo illos. Sed illis pereuntibus et in obliuionem a Deo traditis, nunquid et eos obliturus est Deus, qui eum per fidem cognouerunt, et pro eius amore seculum contempserunt, et pressuram in mundo habuerunt? Absit. Nam subditur:

18. Quoniam non in finem obliuio erit pauperis: Patientia pauperum non peribit in finem. 50 Modo quasi obliuio pauperum fit, quandiu eos a tribulatione quam tolerant, Dominus non defendit: et eorum patientia quasi perire cernitur, cum de ea nulla nunc gloria recompensatur. Sed in finem obliuio pauperum non erit, nec in finem eorum patientia peribit, quia tunc gloria eius percipitur, cum simul omnia laboriosa terminantur.

19. Ex uerbis autem que sequuntur, mentionem facere de Antichristo uidetur, cum subiungit: Exsurge  Domine, non confortetur homo: iudicentur gentes in conspectu tuo. Intantum enim confortabitur homo ille peccati, ut in templo Dei sedeat, et etiam Deum se nominet, atque multos ad se conuerti faciat. Contra hunc ergo exsurgere Dominum Propheta postulat, atque eos qui credituri sunt in eum, iudicio suo condemnare. De quo adhuc subiungit: Constitue, Domine, legislatorem super eos: sciant gentes quoniam homines sunt. Bene eum legislatorem nominat, quia allaturus est legem suam, quomodo Christus suam: atque in nomine suo predicaturus, quomodo in nomine suo predicauit Christus. Quod autem ait, Sciant gentes quoniam homines sunt, postulat ut hi qui credituri sunt in eum, recognoscant, quoniam non secundum Deum, sed secundum hominem ambulat .

20. Et quia  ille ad tantum culmen inanis glorie uenturus creditur, et tanta ei licebit facere et in omnes homines et in sanctos Dei, ut tunc uere nonnulli infirmi arbitrentur Deum res humanas  negligere: interposito diapsalmate, subiicit tanquam uocem gementium et querentium cur iudicium differatur. Ut quid, Domine , recessisti longe? Deinde qui sic quesiuit, tanquam repente intellexerit, aut quasi sciens interrogauerit ut doceret, subiecit dicens: Despicis in opportunitatibus, in tribulatione, idest, opportune despicis, et facis tribulationes, ad inflammandos animos desiderio aduentus tui. His enim iucundior est fons ille uite, qui multum sitierint. Itaque insinuat consilium dilationis dicens, Dum superbit impius, incenditur pauper. Mirum est, et uerum, [a 1Kb] quod studio bone spei paruuli emendantur ad recte uiuendum exercitatione persequentium. Quo mysterio agitur, ut etiam hereses permittantur : non quia ipsi heretici hoc uolunt, sed quia hoc de peccatis eorum diuina prouidentia operatur, que lucem facit et ordinat, tenebras autem tantum ordinat, ut fiat eorum comparatione lux gratior, sicut hereticorum comparatione iucundior inuentio ueritatis. Eorum quippe comparatione probati manifesti fiunt inter homines  qui Deo noti sunt.

21. Comprehenduntur in consiliis quibus cogitant. Idest , male cogitationes eorum uincula illis fiunt. Sed quare? Quoniam laudatur peccator in desideriis anime sue: et iniquus benedicitur. Adulantium lingue alligant animas in peccatis. Delectat enim ea facere, in quibus non solum non metuitur reprehensor, sed etiam [b 1Kb] laudatur et benedicitur operator. Hinc comprehenduntur in consiliis, quibus cogitant.

22. Nemo  gratuletur homini qui prosperatur in uia sua, cuius peccatis deest ultor, et adest 51 adulator. Maior hec ira Domini est. Irritauit  Dominum peccator. Alias Exacerbauit, ut ista patiatur, et ut correptionis flagella non inferantur. Secundum multitudinem ire sue non queret. Multum irascitur dum non exquirit, dum quasi obliuiscitur, et peccata non attendit, et per fraudes et scelera ad diuitias honoresque peruenitur. Quod maxime in illo Antichristo euenturum est, qui usque adeo beatus uidebitur hominibus, ut etiam Deus putetur. Sed quanta ista sit ira Dei, docent sequentia.

23. Non est Deus in conspectu eius: inquinate sunt uie illius in omni tempore. Qui nouit  unde sit gaudendum in anima, nouit quantum malum sit luce deseri ueritatis. Cum magnum malum homines putent oculorum corporalium cecitatem quia lux ista retrahitur: quantam ergo penam patitur, qui secundis rebus peccatorum suorum eo perducitur, ut non Deus sit in conspectu eius, et contaminentur uie eius omni tempore, id est cogitationes et consilia eius immunda sint? Auferuntur iudicia tua  a facie eius. Animus enim male sibi conscius, dum sibi uidetur nullam penam pati, credit, quod non iudicet Deus: et sic auferuntur iudicia Dei a facie eius, cum hec ipsa sit magna damnatio. Omnium inimicorum suorum dominabitur. Ita enim traditur, quia omnes reges superaturus sit, et solus regnum obtenturus . Quando etiam secundum Apostolum, qui de illo predicat, In templo Dei sedebit, extollens se super omne, quod dicitur Deus , et quod colitur.

24. Et quoniam  traditus in concupiscentiam cordis sui, et damnationi ultime destinatus, per nefarias artes ad illud uanum, et inane culmen damnationemque uenturus est: propterea sequitur, Dixit enim in corde suo, Non mouebor a generatione in generationem sine malo. Id est, fama mea et nomen meum de hac generatione in generationem posterorum non transiet: nisi artibus malis adipiscar tam excelsum principatum, de quo posteri tacere non possint. Animus enim perditus, et bonarum artium  expers, atque a iustitie lumine alienus malis artibus sibi aditum molitur aperire ad famam, tam diuturnam, ut apud posteros etiam celebretur. Et qui non possunt bene innotescere, cupiunt, uel male de se homines loqui: dummodo nomen eorum latissime peruagetur. Quod hic arbitror dictum esse, Non mouebor a generatione in generationem, sine malo. Quid ergo mirum, si etiam homo ille peccati  dicturus est in corde suo, Non mouebor a generatione in generationem, sine malo?

25. Cuius maledictione os plenum est, et amaritudine,  et dolo: sub lingua eius labor, et dolor. Per maledictionem aperta conuicia, per amaritudinem mine et terrores, per dolum blanda, et seductoria uerba possunt accipi: quibus in suam partem conuersurus est multitudinem. Bene autem sub lingua eius labor et dolor esse describitur: 52 quia interiora eius ira, et odio, et omni mala uoluntate replebuntur. Nihil est  laboriosius iniquitate et impietate. Quem laborem sequitur dolor, quia non solum sine fructu, sed etiam ad perniciem laboratur. Qui labor et dolor ad illud refertur, quod dixit in corde suo, Non mouebor a generatione in generationem, sine malo. Et propterea, sub lingua eius, et non, in lingua dicitur: quoniam tacite ista cogitaturus est, hominibus autem alia locuturus, ut bonus, et iustus, et Dei filius uideatur.

26. Sedet in insidiis cum diuitibus. Quibus diuitibus , nisi eis quos huius seculi muneribus cumulabit? Et ideo in insidiis, cum his sedere dictus est: quoniam falsam felicitatem ipsorum ad decipiendos  homines ostentabit, qui praua uoluntate dum tales esse cupiunt, et bona eterna non querunt, in illius laqueos incidunt. Et ideo sequitur: In occultis, ut interficiat innocentem. In occultis, dictum est, ubi non facile intelligitur, quid appetendum, quidue fugiendum sit. Innocentem autem interficere est, ex innocente nocentem facere.

27. Oculi eius in pauperem respiciunt. [a 1Kb] Illos enim  maxime persecuturus est, de quibus dictum est: Beati pauperes spiritu, quoniam ipsorum est regnum celorum . Insidiatur in abscondito, quasi leo in spelunca sua. Leonem in abscondito dicit eum, in quo et uis et dolus operabitur. Prima enim persecutio Ecclesie uiolenta, cum proscriptionibus, et tormentis Christiani ad sacrificandum cogerentur. Altera persecutio fraudulenta, que per hereticos et falsos fratres acta est. Tertia superest per Antichristum uentura, qua nichil est periculosius: quia et uiolenta erit, et fraudulenta. uim habebit  in imperio, dolum in miraculis. Ad uim relatum est, cum dicitur, leo: ad dolum, cum dicitur, in abscondito. E rursum ipsa repetita sunt eodem ordine. Insidiatur  ut rapiat pauperem. Hoc [b 1Kb] ad crudelitatem pertinet. Quod autem sequitur: Rapere pauperem dum attrahit eum: dolositat deputatur. Rapiet seuiendo, attrahet blandiendo.

28. In laqueo suo humiliabit eum, inclinabit se, et cadet, cum dominatus fuerit pauperum. Laqueus  significat insidias: et bene ait, In laqueo suo humiliabit eum: cum enim signa illa facere ceperit, quanto mirabiliora uidebuntur hominibus, tanto illi sancti, qui tunc erunt, contemnentur, et quasi pro nichilo habebuntur. Quo ille, [c 1Kb] cui per iustitiam et innocentiam resistent, mirificis factis superare uidebitur. Sed Inclinabit se, et cadet, cum dominatus fuerit pauperum. Id est, cum quelibet supplicia irrogauerit, resistentibus sibi seruis Dei.

29. Unde autem, Inclinabit se, et cadet? Dixit enim in corde suo, Oblitus est Deus, auertit faciem suam, ne  uideat in finem. Hec est  inclinatio et casus miserrimus, dum animus humanus in suis iniquitatibus, quasi prosperatur, et parci sibi putat, cum excecatur et seruatur ad ultimam opportunamque uindictam: de qua loquitur, cum subiungit: Exsurge, Domine Deus, et exaltetur manus tua. Id est, manifesta sit potentia tua. Superius enim dixerat, Exsurge, Domine, 53 non confortetur homo, iudicentur gentes in conspectu tuo. Id est, in occulto, ubi solus Deus uidet. Hoc factum est, cum impii ad magnam, que uidetur hominibus, felicitatem perueniunt: super quos constituitur legislator, qualem habere meruerunt. Nunc autem post illam occultam penam, atque uindictam dicitur, Exsurge Domine Deus, et exaltetur manus  tua: non utique in occulto, sed iam in manifestissima gloria. Ne obliuiscaris pauperum. Sicut impii putant, qui dicunt, Oblitus est Deus, auertit faciem suam, ne uideat in finem. Laborans ergo Ecclesia illis temporibus, tanquam nauis in magnis fluctibus et procellis, tanquam dormientem excitat Dominum, ut imperet uentis, et tranquillitas redeat .

30. Iamque manifestato iudicio intelligentes et exultantes dicunt: Propter quid irritauit impius Deum? id est , quid profuit ei tanta mala facere? Dixit enim in corde suo, Non requiret. Sed non est, ita ut ipse cogitauit. Nam, uides quoniam tu laborem et dolorem consideras: iustorum. Ut tradas eos  in manus tuas. Id est, in potestatem iudicii tui. Non te latet illorum malitia, nec manus tua cessabit a uindicta.

31. Tibi derelictus est pauper. Ideo enim  pauper est, id est, omnia huius mundi contemsit, ut tu sis tantum spes eius. Iste pauper illis ad  tempus est concessus ad puniendum: tibi in fine derelictus ad glorificandum. Orphano tu eris adiutor: cum impius fuit persecutor.

32. Contere brachium peccatoris  et maligni: queretur peccatum illius, et non inuenietur. Iudicabitur ipse peccato suo, et peribit ipse propter peccatum suum. Timeant ergo peccatores et maligni, quia conteret eos Deus, et malignitatem eorum ad nichilum rediget. Consolentur pauperes et orphani Christi, quoniam suscipiet eos Deus, atque post laborem ad eternam quietem perducet. Dominus regnabit in eternum et in seculum seculi: peribitis gentes de terra illius. Non regnabit Dominus terreno imperio, sed celesti . Nam terrenum regnum transitorium est et caducum. Transibit hoc regnum: transibit hoc seculum. Succedet aliud regnum, et aliud seculum, in quo Dominus regnet in eternum . Que est autem terra illius, nisi sancta Ecclesia? Tunc uera,  firma, et stabilita, quando mortale hoc induerit immortalitatem, et corruptibile hoc induerit incorruptionem . De qua terra peribunt gentes, et impii, id est, peccatores, de quibus in alio psalmo dicitur: Non sic impii, non sic, sed tanquam puluis, quem proiicit uentus a facie terre . Quia enim nullum uirtutis pondus habebunt, ad illam beatam stabilitatem peruenire non poterunt, unde scriptum est, Tollatur impius, ne uideat gloriam Dei .

33. Et tunc implebitur, quod subinfertur: Desiderium pauperum exaudiuit Dominus. Illud scilicet  desiderium, quo estuabant, cum in angustiis et tribulationibus huius seculi, Domini diem concupiscerent. Et hoc desiderium preparatio cordis eorum erat. Unde secutus adiungit: Preparationem cordis eorum audiuit auris tua. Hec est cordis preparatio, de qua in alio psalmo canitur: Paratum cor meum Deus . De quo dicit Apostolus, Si autem, quod non uidemus speramus, per  patientiam expectamus . 54 Aurem autem Domini, non membrum corporeum, sed misericordiam eius, que nos exaudit, debemus accipere.

34. Et quod est illud desiderium pauperum, quod exauditurus est Dominus? nisi ut ueniat Iudicare pupillo et humili. Id est , non ei qui conformatur huic seculo, sed qui omnia contemnit propter Deum, et se puluerem esse ac cinerem agnoscit. Aliud est autem iudicare pupillum, aliud iudicare pupillo. Iudicat pupillum, etiam qui condemnat: iudicat autem pupillo, qui pro illo profert sententiam. Est ergo desiderium pauperum, ut ueniat finis seculi, et fiat iudicium Dei: ut separatis iustis ab impiis, iam non ultra preualeant mali nocere  bonis. Et hoc est, quod sequitur: Ut non apponat ultra magnificare se homo super terram.



TITULUS PSALMI X.

Titulus psalmi sequentis est, In finem psalmus Dauid. Presens persuasio est Dauid, id est, illorum qui in fide perfecte fundati sunt, qui propter scientiam Scripturarum, et quia uiriliter resistunt contra hereticos, merito dicendi sunt Dauid. Dauid  dirigentis minus fundatos in fide, minusque eruditos in Scripturis, In finem, id est, ad hoc ut instituta et precepta Christi sint eis finis et sufficientia ad defendendam fidem contra hereticos. Est autem intentio illorum inuitare alios, ut totam fiduciam suam defendendi se contra hereticos ponant in Deo, qui uerus est finis. Textum ergo psalmi uideamus. Aduersus hereticos cauendum, qui commemorando et exaggerando uitam multorum in Ecclesia peccatorum, quasi apud ipsos iusti sint, ab unius Ecclesie matris utero et uberibus nos auertere atque abrumpere moliuntur: affirmantes quod apud ipsos sit Christus, et quasi pie studioseque monentes, ut ad eos transeundo, transmigremus ad Christum, quem se habere mentiuntur. Notum est autem Christum in prophetia, cum  nominibus insinuaretur, allegorice etiam montem appellatum. Respondendum est itaque istis, et dicendum:



PSALMUS X.

1. In Domino confido: quomodo dicitis anime mee, Transmigra in montem sicut passer? Ac si diceret: Cum tantum montem habeat anima mea, in quo fiduciam suam ponat, ut est Christus: qua ratione dicitis, ut ad alium montem transeat sicut passer , id est, tanquam cauta et astuta? Unum montem teneo, in quo confido. Quomodo dicitis, ut ad uos transeam, tanquam multi sint Christi? Aut si uos montes esse dicitis per superbiam, oportet quidem esse passerem pennarum uirtutibus et preceptis Dei. Sed ea ipsa prohibent uolare in istos montes, et in superbis hominibus spem collocare. Habeo domum ubi requiescam, quia in Domino confido. Nam et passer inuenit sibi domum : et factus est Dominus refugium pauperi . Dicamus  ergo tota fiducia, ne cum Christum querimus apud hereticos, amittamus: In Domino confido. Docemur ergo his uerbis uersutas hereticorum cauere sententias.

2. Unde et subditur: Quoniam ecce peccatores 55 intenderunt arcum. Id est, sanctam Scripturam suis erroribus et suis sensibus applicauerunt. Que Scriptura recte arcus dicitur: quia sicut ex arcu exit sagitta feriens, ita de Scriptura procedit sententia cor percutiens. Parauerunt sagittas suas in pharetra. Id est, aptauerunt sententias suas uenenatas in ipsa sancta Scriptura, que ita in se continet sententias, quomodo pharetra sagittas: ad hoc scilicet parauerunt, Ut sagittent in obscuro rectos corde. Id est, ut rectos fide percutiant in obscuris sententiis. uel in obscuro, id est, in hoc quod sacre Scripture minus capaces sunt, et quod in fide minus fundati. Obscuritas enim cordis est ignorantia. Et quia ab istis tale periculum eminet, dicendum est, In Domino confido. Et ideo necessarium est, o Domine,  ut in te confidatur, et ad tuum auxilium recurratur.

3. Quoniam, que perfecisti, destruxerunt. Id est, fidem, que quamuis una sit, tamen de diuersis habetur: ut de humanitate, et diuinitate, et de preteritis, et presentibus, et futuris: et ideo pluraliter enunciatur, quia de pluribus constat. Quam fidem perfecisti, id est, perfectam et integram cordibus fidelium gratia tua inspirasti, et doctrina intonasti: destruxerunt, quantum in ipsis fuit, et denegauerunt. Hec conuersio propter attestationem facta est. Talia facere machinantur peccatores, Iustus autem quid fecit? Id est, Dominus, qui utranque partem iuste agit, nichil mali dimittendo impunitum, nichil boni inremuneratum, quid fecit? Et hec interrogatio non fit ex ignorantia, sed ut doceatur infirmorum imperitia. Dominus fecit, quod suum erat: unde facta interrogatione respondetur,

 4. Dominus in templo sancto suo, Dominus in celo sedes eius. Ipsi sunt templum Dei, in quibus habitat Dominus per fidem. Unde Apostolus ait, Templum Dei sanctum est, quod estis uos . Illi uero, qui post fidem proficiunt ad contemplationem, non solum templum sunt, sed etiam celum. Quos designat Apostolus, cum dicit, Nostra autem conuersatio in celis est . In illis residet Dominus tanquam in celo. Ex quibus uerbis ostenditur, quod nec maiores pro minoribus deserit Dominus, nec pro maioribus minores contemnit.

5. Unde bene subditur, Oculi eius in pauperem respiciunt. Id est, respectus misericordie sue non auertitur ab homine paupere, tali scilicet, de quo scriptum est, Beati pauperes spiritu, quoniam ipsorum est regnum celorum . Et non est mirum, si iustus Dominus pauperes, qui in illo confidunt, inhabitat, et sapientes, qui eius fidem annunciant, inhabitando illustrat: et eos qui elati sunt, per errorem excecat. Quoniam Palpebre eius interrogant  filios hominum. Scripture sacre, que clauduntur in locis, aperiuntur in locis, tanquam palpebre sunt Dei: que interrogant , id est, probant filios hominum, utrum fatigentur rerum obscuritate, an exerceantur: utrum inflentur rerum cognitione, an confirmentur.

6. Et hoc manifestius dicit, cum subiungit: Dominus interrogat iustum et impium. Id est, probat bonum et malum. Sed quod iustus est, habet a Deo: quod uero impius, a semetipso. Quomodo? iniquitatem diligendo, et sic semetipsum odiendo. Et hoc est, quod dicit: Qui autem 56 diligit iniquitatem, odit animam suam. Quo contra ille ueraciter semetipsum diligit, qui peccatum odit.

7. Pluet super peccatores laqueos. Eadem Scripturarum infusio pro suo cuiusque merito, et peccatori pluuia laqueorum, et iusto pluuia ubertatis est. Cum enim male intelligitur, pluit super peccatores  Dominus laqueos: cum autem bene, fecundat pectora piorum, atque fidelium. Eadem ergo  bona et bonis prosunt, et malis obsunt. Unde Paulus dicit, Aliis sumus odor mortis in mortem, aliis odor uite in uitam .

8. Ignis, sulphur, et spiritus procellarum, pars calicis eorum. Hec pena est, atque exitus eorum , per quos blasphematur nomen Domini, ut prius igne cupiditatis uastentur, deinde fetore operum quasi sulphure occupentur, ad ultimum, cum spiritibus malignis in eterno igne comburantur. Et hec est pars calicis, id est, tribulationis eorum: ut sicut iusti in partem suam recipiunt uitam eternam: ita impii pro parte sua recipiant damnationem perpetuam. Calicem autem propterea puto appellatum, ne quid preter modum atque mensuram, uel in ipsis peccatorum suppliciis per diuinam prouidentiam fieri arbitremur. Et ideo tanquam rationem reddens, quare id fiat, subiungit: Quoniam iustus Dominus, et iustitias dilexit. Non frustra pluraliter  posuit iustitias. In multis enim iustis, quasi multe iustitie uidentur esse, cum sit una Dei, cuius omnes participantur. Propterea rursus ad singularitatem se refert, dicendo, Aequitatem uidit uultus eius. Sic est in se iustus Dominus, ut in nobis suas iustitias diligat. Qualis ipse est, tales nos omnes esse desiderat. Unde nos admonet dicens: Estote sancti, quoniam ego sum sanctus. Serua iustitiam, et eris similis Domino, et diliget te iustum, Dominus iustus. Quod si iustitiam negligis, non tamen impunitus eris. Nam sequitur, Aequitatem uidit uultus eius. Et in bonis, et in malis uidet equitatem seueritas uultus Dei. Est autem equitas, ut bona bonis, et mala retribuat malis. Aequitas est, ut factis digna rependat. Quod ergo ait, Iustus Dominus, et iustitias dilexit: ad recte uiuendi pertinet ordinem: quod subiungit, Aequitatem uidit uultus eius, ad cuiusque operis pertinet remunerationem.



TITULUS PSALMI XI.


1. Ideo tituli preponuntur psalmis, quoniam in titulis ostenditur, quid in textu psalmorum contineatur. Titulus huius psalmi est, In finem, pro octaua Psalmus Dauid. Iste psalmus est Dauid, id est, perfecte anime tendentis in finem, id est, in Christum, et in hoc psalmo agentis et orantis, pro octaua, quod intelligitur pro eterno seculo, quod post hoc tempus  dabitur sanctis. Agitur autem in hoc psalmo de sanctorum defectu, et diminutione ueritatis, de aduentu Christi et claritate diuine eloquentie, de salute iustorum et interitu reproborum. Iste ergo uir sanctus uidens mundum positum in malignitate , et nos in multis constitutos miseriis, formam orandi nobis proponere intendit: quatenus suo exemplo, sic per temporalia transeamus, ut ad eternam uitam pertingamus. Ait ergo:



PSALMUS XI.

57 2. Saluum me fac, Domine, quoniam defecit sanctus, quoniam diminute sunt ueritates a filiis hominum.  Ad illud tempus uidetur prospicere, quo non erat dux neque propheta in Isrel: et unusquisque quod bonum erat in oculis suis, faciebat . Unde in Osee dicitur: Diebus multis sedebunt filii Isrel sine rege, sine principe, sine sacrificio, sine altari, sine sacerdotio, sine manifestationibus . Quod autem ait, Diminute sunt ueritates; non ideo ait , quod ueritates diuerse sint, quoniam ueritas una est, qua illustrantur anime sancte. Sed quoniam multe sunt anime, in ipsis multe ueritates dici possunt: sicut ab una facie multe in speculis imagines apparent.

3. Ubi autem deficit ueritas, ibi necesse est abundet uanitas. Unde et sequitur: uana locuti sunt unusquisque ad proximum suum: labia dolosa, in corde et corde locuti sunt. Proximum  omnem hominem oportet intelligi, quia nemo est cum quo sit operandum malum. Et dilectio proximi malum non operatur . Quod bis ait, in corde et corde, duplex cor significat. Ex his ergo uerbis  ostenditur, filios hominum ita esse a ueritate diminutos, ut uanitati et duplici falsitati studerent deseruire. Cuius uanitatis dispersionem et destructionem per aduentum Christi futuram, orando et prophetando denunciat, cum subiungit:

4. Disperdat Dominus uniuersa labia dolosa, et linguam magniloquam. Uniuersa dicit , ne quis se exceptum putet: sicut ait Apostolus, In omnem animam operantis malum . Lingua magniloqua est lingua alta et superba loquens. Hec autem uerba competunt superbis, que sequuntur:

5. Qui dixerunt, Linguam nostram magnificabimus: Labia nostra a nobis sunt: quis noster Dominus est? Hoc superbi habent proprium, ut inquantum possunt, domini uideri appetant: dominium magistratus super se despiciant: magnifice loquantur: quicquid ex suo sensu traxerunt, ex tumore superbie quasi ex ratione defendant. Cauendum est ergo nobis  uitium loquacitatis et superbie, et ne in his que a nobis proferimus, uelimus pertinaciter permanere: ne  ex eorum numero simus, quos propter huiusmodi uitia disperdidit Dominus. Superbia enim confusionem habet, sicut econtrario humilitas exaltationem. Scriptum est enim, Quoniam superbis resistit Deus, humilibus autem dat gratiam . Unde nunc ex persona Dei Patris subiectum est:

6. Propter miseriam inopum, et gemitum pauperum nunc exsurgam, dicit Dominus. Ipse  misericors Pater propter inopes et pauperes, id est, inopia et paupertate bonorum spiritualium egentes, Filium suum dignatus est mittere. Inde autem incipit sermo eius apud Mattheum in monte, cum dicit, Beati pauperes spiritu, quoniam ipsorum est regnum celorum . Unde secutus adiunxit,  Ponam in salutari, fiducialiter agam in eo. Non dicit quid poneret. Sed quia in salutari dixit, id est, in Christo , 58 ideo illud intelligitur in eo posuisse, quod ad miseriam inopum auferendam, et gemitum pauperum consolandum pertinet. In eo etiam fiducialiter egit, iuxta illud in Euangelio: Erat enim docens eos tanquam potestatem habens , non sicut scribe eorum . De cuius potestate Daniel sic locutus est, uidebam  in uisu noctis, et ecce in nubibus celi filius hominis ueniebat Et ipsi datus est principatus, et honor, et regnum, et omnes populi, tribus, et lingue seruient ei. Et potestas eius, potestas eterna, que non auferetur: et regnum eius quod non corrumpetur .

7. De cuius luce eloquentie subiunctum est: Eloquia Domini, eloquia casta: argentum igne examinatum, probatum terre, purgatum septulum. Casta dicit  sine corruptione simulationis.  Multi enim predicant ueritatem non caste, quia uendunt illam pretio commoditatum huius seculi. De talibus dicit Apostolus, quoniam Christum annunciarent non caste . Bene autem argento igne examinato comparantur, quia sicut argentum examinatur igne, ut purum et clarum sit: ita nimirum diuina eloquia igne Sancti Spiritus sunt examinata. Unde ipse Dominus ait, uerba que ego loquor uobis, spiritus et uita sunt . Et idem Psalmista alibi dixit, Ignitum eloquium tuum uehementer . Recte autem probatum terre dicitur: quia diuinum eloquium a fidelibus sancte Ecclesie rectum et uerum esse comprobatur. Quod purgatum est septuplum, per timorem Dei, per pietatem, per scientiam, per fortitudinem, per consilium, per intellectum, per sapientiam . Septem sunt etiam beatitudinis gradus, quos in eodem sermone quem habuit in monte, Dominus exequitur. Beati pauperes spiritu, Beati mites, Beati lugentes,  Beati qui esuriunt et sitiunt iustitiam, Beati misericordes, Beati mundo corde, Beati pacifici . De quibus septem sententiis totum illum sermonem prolixum productum esse animaduerti potest. Nam octaua, ubi dictum est, Beati qui persecutionem patiuntur propter iustitiam, ipsum ignem significat, quo septempliciter probatur argentum. Quid autem aduentus Christi cum examinato eloquio perfecerit, ostenditur, cum subinfertur:

8. Tu, Domine, seruabis nos, et custodies nos a generatione hac in eternum. A generatione hac praua et peruersa nos custodies, ne uita eorum et moribus corrumpamur: et seruabis in eternum, ut tecum in perpetuum letemur: hic nos custodies , tanquam inopes et pauperes: ibi seruabis tanquam opulentos et diuites. Hec ad electos uerba tantum pertinent. Nam de reprobis subiunctum est,

9. In circuitu impii ambulant: secundum altitudinem tuam multiplicasti filios hominum. Bene in circuitu impii ambulare dicuntur: quia in temporalium  rerum cupiditate rotantur, que septem dierum repetito circuitu, tanquam rota uoluitur: et ideo non perueniunt in octauum, id est, in eternum, pro quo iste Psalmus intitulatus est. Ita et apud Salomonem dicitur: uentilator est enim rex sapiens, impiorum: et immittet illis rotam malorum. Est et in temporalibus multiplicatio, que auertit a [a 1Kb] bonitate Dei. Unde corpus quod corrumpitur aggrauat 59 animam, et deprimit terrena inhabitatio sensum multa cogitantem . Multiplicantur autem iusti secundum altitudinem Dei, quando eunt de uirtute in uirtutem .



TITULUS PSALMI XII.

1. Titulus huius psalmi est, In finem, psalmus Dauid. Apostolus dicit, Finis legis Christus, ad iustitiam omni  credenti . Illi credimus, quando incipimus uiam ponam ingredi. Ipsum uidebimus, cum peruenerimus. Et ideo ipse finis Psalmus constitutus est ad laudandum Deum. Et quia in his uersibus psallitur Deo: ideo non immerito appellatur psalmus, textus huius operis. Psalmus autem. ex motu digitorum et consonantia uocis solebat fieri. Percutiebat chordas, resonabat organum, et cum organo pariter ipse uerba cantabat . Hoc significat quod in nobis consonare debent bona operatio, et laudatio. Ad hoc nos hortatur iste psalmus, qui inscribitur Dauid, qui personam tenet Ecclesie uel cuiuscumque perfecte anime. Igitur uir sanctus intendit in hoc psalmo nos commonere, ut huius exilii mala suo exemplo continue deploremus, et ad uisionem celestis glorie ardenter anhelemus: et oremus, ne in mortifera peccata corruamus, et ne diabolo nobis insultandi occasionem demus: et de hac constantia, non nobis, sed Deo gratias referamus. In fine quoque ostendit se in Domino corde exultare, et ei laudando et bene uiuendo cantare et psallere. Orat ergo sic:



PSALMUS XII.

 2. Usquequo, Domine, obliuisceris me in finem? usquequo auertis faciem tuam a me? Sicut!  non obliuiscitur Deus, sic nec faciem suam auertit. Sed more nostro Scriptura loquitur. Quasi nos obliuiscitur Deus, cum in hac peregrinatione diu nos permittit laborare. Quasi faciem suam auertit, cum a nobis manifestationem sue uisionis abscondit. In his ergo uerbis duo nobis insinuantur genera compunctionis. Unum, quo deflere debemus miseriam in qua sumus. Aliud, quo debemus flendo suspirare ad celestis patrie gloriam, in qua non sumus.

3. Alia quoque compunctionis genera demonstrantur, cum subiungitur: Quandiu ponam consilia in anima mea, dolorem in corde meo per diem? Per diem, continuationem significat. Consilio autem non opus est, nisi in aduersis. Consilium in anima per diem ponere, est suggestiones et peccata quibus corrumpitur anima, sollicite et continue preuidere atque cauere. Consilium in anima sua ponebat, qui dicebat: In corde meo abscondi eloquia tua, ut non  peccem tibi . Dolorem uero in corde per diem habere est de perpetratis malis continuo dolore cor afficere. Oportet ergo, ut in hoc nostro consilio et dolore plangamus preterita, et caueamus futura. Sed quia hec nobis colluctatio aduersus spiritualia nequitie : et corpus quod corrumpitur, aggrauat animam: et deprimit terrena inhabitatio sensum multa cogitantem : hos inimicos anima intuens et gemens subiungit.

4. Usquequo exaltabitur inimicus meus super me? Totiens exaltatur super nos inimicus, quotiens peccare conuincimur. Dicit Apostolus, 60 uideo aliam legem in membris meis, repugnantem legi mentis mee, et captiuum me ducentem in lege peccati, que est in membris meis : hec ad exaltationem pertinent inimici. Unde idem gemens adiungit, Infelix ego homo, quis me liberabit de corpore mortis huius? Sed quid sequitur? Gratia Dei per Iesum Christum .

 5. Hanc gratiam implorat iste, cum dicit: Respice, et exaudi me, Domine Deus meus. Respice, refertur  ad id quod dictum est, Usquequo auertis faciem tuam a me? Exaudi, refertur ad id quod dictum est, Usquequo obliuisceris me in finem? Et bene ait, Domine Deus meus. Domine, id est, Saluator: Deus, id est, Creator omnium, Deus per potentiam: meus autem per gratiam.

6. Unde et subditur: Illumina oculos meos, ne unquam obdormiam in morte: nequando dicat inimicus meus, Preualui aduersus eum. Deus est lux cordis nostri, peccatum mors anime. Unde scriptum est, Anima que peccauerit ipsa morietur. Ab hoc somno mortis excitat Apostolus, dicens, Euigilate, iusti, et nolite peccare . Orandum ergo est nobis, ut ab illo, qui est lux uera, illuminentur oculi nostri cordis, ne unquam in morte peccati per negligentiam dormiamus: ne quando nobis insultet hostis antiquus, et dicat se nobis preualuisse, si nos  sibi potuerit per peccatum subiicere. Gaudebit enim princeps tenebrarum, si in nobis potuerit perturbare rectitudinis statum. Unde et subiungit:

7. Qui tribulant me, exultabunt si motus fuero: ego autem in misericordia tua speraui. Ad hoc enim nos tribulant, ad hoc innumeris tribulationibus frequenter inquietant, ut a statu rectitudinis nos suis perturbationibus amoueant. In huiusmodi ergo periculis constituti, nec debemus desperare, nec rursus de nostris uiribus presumere. Sed tota spes nostra in ipsius figenda est misericordia, qui potest nos et illuminare, ne erremus: et roborare, ut firmiter stemus.

8. Et quia spes in Deo letitiam cordis generat, recte subditur: Exultabit cor meum in salutari tuo: cantabo Domino, qui bona tribuit mihi, et psallam nomini Domini altissimi. Tria hic nobis commendat: exultat corde: cantat uoce: psallit opere. Ex quibus uerbis nobis innuitur perfectio diuine laudis. Si enim Dominum Deum nostrum pure et perfecte laudare  cupimus, totum quod in nobis est, ad eius laudem referre debemus, ut cuncta nostra in eius laude resonent: scilicet uita, lingua, conscientia: tum quia per salutare suum, id est, Christum, nos saluat: tum quia nobis bona temporalia et spiritualia incessanter prestat: tum quia nomen eius est altissimum. Quia enim altiorem et meliorem Dominum inuenire non possumus, iustum est, ut in eius laude, amore, seruitio perseueremus.



TITULUS PSALMI XIII.

1. Psalmi huius titulus est idem qui superius. Agit autem de errore Gentium, et de infidelitate Iudeorum, qui Dominum Christum Deum esse negauerunt : et ideo ipsi per errorem et morum prauitatem corrupti, et inutiles facti, alios quoque secum 61 corrumpere atque ad errorem suum adducere conati sunt. Quibus a Domino reprobatis, in generatione iust a habitare se perhibet, atque de Sion mittere Salutare suum, ut plebem suam conuertat  a captiuitate; ut in eo exultet Iacob et letetur Isrel. Et hec ideo nobis scripta sunt, ut eorum attendentes damnationem, et fidelium salutem: illos cauentes, et istos imitantes, permaneamus in fide Domini Iesu, qui est finis et merces nostra: ad quem cum uenerimus, spiritualiter facti Iacob atque Isrel, in eo perfecte gaudebimus. Hec est psalmi huius intentio, atque utilitas. Materia est ipse insipiens.



PSALMUS XIII.

2. Dixit insipiens in corde suo, Non est Deus. Gentilis populus potest intelligi, qui in tantum a naturali lege quam acceperat desipuit, quod ipsum a quo creatus est, Dominum esse non credidit. Unde Apostolus ait: Mutauerunt gloriam incorruptibilis Dei in imaginem corruptibilis hominis, et uolucrum, et quadrupedum, et serpentium . Propter quod et tradidit eos Deus in passiones ignominie, ut contumeliis afficerent corpora sua in semetipsis. Quibus uerbis concordant uerba que sequuntur: Corrupti  sunt, et abominabiles facti sunt in studiis suis: non est qui faciat bonum, non est usque ad unum. Corrupti sunt in uitiis et peccatis, et abominabiles facti sunt, mutando naturalem usum in eum usum qui est contra naturam . Et bene uitia eorum et peccata uocat studia, quia non ex ignorantia, aut ex infirmitate tantum, sed  ex studio et ex uoluntate ea perpetrabant. Ex his non est unus qui faciat bonum, qui nolunt credere in unum Deum . Quoniam absque fide impossibile est placere Deo . Unde ipsa ueritas dicit: Sine me nil potestis facere . Quia prius peccauerunt in corde, ideo postmodum peccauerunt in opere, et ex merito erroris puniti sunt pena corruptionis. Seruanda est itaque omni custodia mens nostra, ne a quolibet uitio corrumpatur: quoniam ante Dei oculos nequaquam uacue transuolant cogitationes nostre. Intus uidet quod foris punit: occultam uidelicet culpam sequitur aperta percussio, ut malis  exterioribus interna puniantur, et cor publice corruat, quod latenter peccabat.

3. Ad Iudeos autem uidentur pertinere, que sequuntur. Ait enim: Dominus de celo prospexit super filios hominum, ut uideat si est intelligens, aut requirens Deum. Super Iudeos  potest intelligi, ut honoratius eos dixerit filios hominum propter cultum Dei, ad differentiam gentilium, qui propter cultum lapidum, corrupti et abominabiles facti sunt. Prospicit ergo Dominus super filios hominum per animas sanctas suas, quod significat hoc, quod ait, de celo, ut uideat, idest, uideri faciat, si est aliquis Deum intelligens corde, aut requirens opere. uel per filios hominum possumus imitatores carnalium intelligere , sicut econtrario imitatores Dei filii Dei nuncupantur. Per iustos enim homines prospicit Deus peccatores, et per bonos redarguit malos, et per sanctorum uitam, et doctrinam facit innotescere prauorum errorem atque iniustitiam: de quibus nequitie subditur:

 62 4. Omnes declinauerunt, simul inutiles facti sunt: non est qui faciat bonum, non est usque ad unum. Non est intelligendum, ita omnes declinasse, ut in humano genere non esset uel unus qui bonum ageret: cum paulo post dicat, Dominus in generatione iusta est. Sed eorum uidelicet, qui sunt imitatores carnalium, quorum corrupta est uita et continentia, non est aliquis qui faciat bonum. Quandiu enim homo malus est, bonum facere non potest. Quantum autem a uia ueritatis declinauerint, uerba que sequuntur, ostendunt. Dicitur enim: Sepulcrum patens est guttur eorum: linguis suis dolose agebant, uenenum aspidum sub labiis eorum. Bene patenti sepulcro comparantur: quia sicut sepulcrum patet, ut mortua cadauera recipiat: ita illi inhiabant, ut simplices animas sibi attraherent, atque per errorem extinctas sibi incorporarent. Bene autem postquam dixit, linguis, addidit, suis: ut significaret malis. Mali enim malas linguas habent. Tunc Iudei linguis suis dolose egerunt, quando  Dominum interrogauerunt, utrum liceret censum dari Cesari, an non . Dolum quidem habebant in ore, sed malitie uenenum occultabant in corde: ut si diceret, Licet: statim eum redarguerent de lege, in qua precipitur, ut soli Domino seruiatur . Rursum si diceret, Non licet: adduxerant Herodianos, qui eum statim apprehenderent, et regale tributum prohibentem condemnarent . Recte autem aspidi comparantur, quia sicut aspis obturat aurem suam ad uocem incantantis , ita ipsi obturabant aures suas ad uocem predicationis . Quorum os maledictione et amaritudine plenum est: ueloces pedes eorum ad effundendum sanguinem. Maledictione os eorum plenum fuit, quando dixerunt, Nonne bene dicimus nos, quia Samaritanus es tu, et Demonium habes ? Amaritudine quoque repleti fuerunt, cum dixerunt ad Pilatum, Crucifige eum, Reus est mortis . ueloces fuerunt pedes eorum ad effundendum sanguinem, quando  eum extra ciuitatem duxerunt et occiderunt. Unde contriti sunt ab inimicis, et ad infelicitatem captiuitatis perducti. Et ideo subditur: Contritio et infelicitas in uiis eorum, et uiam pacis non cognouerunt. Si enim cognouissent, nunquam Dominum glorie crucifixissent . Non est timor Dei ante oculos eorum. Hec fuit caussa duritie cordis ipsorum, quia Dominum non timuerunt, ideo obdurauerunt corda ad credendum, et euenit eis iuxta quod scriptum est, Qui autem mentis est dure, corruet in malum . Horum malitiam increpat propheta, cum subiungit:

5. Nonne cognoscent omnes qui operantur iniquitatem, qui deuorant plebem meam sicut escam panis? Nesciebant quid faciebant, qui Dominum occidebant. Unde ipse orans ait: Pater, ignosce illis, quia nesciunt  quid faciunt . Sed cognoscent in iudicio, quando uidebunt in quem pupugerunt . Quando conspicient martyres sanctos, quos occiderunt , quos tanquam cibum panis deuorare describuntur, ut illorum affectus denotetur. Quomodo enim dulcis est panis ad comedendum, ita dulcis erat illis persecutio Sanctorum. Unde non manducare, sed deuorare descripti sunt; ut in hoc designetur eorum non solum uoluntas, sed etiam auiditas.

6. Dominum non inuocauerunt, illic trepidauerunt timore, ubi non erat timor. Quid mirum si 63 illi trepidauerunt, qui Dominum non inuocauerunt ? Quis securus sine Domino? Dixerunt enim, Si dimittimus eum sic, omnes credent in eum, et uenient Romani, et tollent nobis et locum et gentem . Timuerunt regnum terrenum amittere, ubi non erat timor: et amiserunt regnum celorum, quod timere debuerant. Et hoc de omnibus temporalibus commodis intelligendum est, quorum amissionem  dum timent homines, ad eterna non perueniunt. Hoc etiam non cognoscent omnes qui operantur iniquitatem, quod sequitur.

7. Quoniam Dominus in generatione iusta est. Non utique in praua. Quare non in illis Dominus? subiungit causam: Consilium inopis confudistis: quoniam Dominus spes eius est. Dixistis enim, Confidit in Deo, liberet nunc eum si uult. Contemsistis humilem aduentum Filii Dei, quia in eo non uidistis pompam seculi. Quia sperauit in Deo, despectus est a uobis, quibus terrena magis placent, quam celestia.

8. Quis dabit ex Sion Salutare Isrel? Subauditur, nisi ille, cuius humilitatem contemsistis? Ipse enim in claritate uenturus est ad iudicium uiuorum et mortuorum, regnumque iustorum, ut quoniam isto humili aduentu facta est cecitas ex parte in Isrel, ut plenitudo gentium intraret: illo alio fiat, quod sequitur, et sic omnis Isrel saluus fieret . [a 1Kb] Pro Iudeis enim Apostolus etiam illud Isaie testimonium  accepit, quo dictum est: ueniet ex Sion, qui auertat impietatem ab Iacob . Huic concordat, quod dicitur:

9. Quis dabit ex Sion salutare Isrel? cum conuerterit Deus captiuitatem plebis sue, exultabit Iacob, et letabitur Isrel. Per Iacob designantur pugnantes et reluctantes contra uitia. Iacob enim supplantator interpretatur. Per Isrel uero intelliguntur illi, qui post pugnam uitiorum usque ad contemplandum Deum profecerunt: quoniam Isrel, Deum uidens, dicitur. Quandiu corpus, quod corrumpitur, aggrauat animam, et terrena inhabitatio deprimit sensum multa cogitantem , in captiuitate sumus. Sed cum conuerterit Deus captiuitatem nostram , tunc erit exultatio in corpore et in animo, his qui fuerint spiritualiter Iacob, id est, qui uitia supplantauerint. Et erit letitia in mente his, qui fuerint spiritualiter Isrel, qui in amore et contemplatione diuinitatis exarserint. Ibi  finietur iustorum labor, perficietur amor. Ibi actiua et contemplatiua uita gaudio eternitatis remunerabitur. Ibi proficientium et perfectorum merces sempiterna recompensabitur.



TITULUS PSALMI XIu.

Quartus decimus Psalmus prescribitur, Psalmus Dauid. Dauid autem noster Christus est, ut sepe diximus. Deinde legimus in Exodo, quia quartadecima die agnus immolatur, quando luna plena est , quando ei nichil deest de lumine. Quandam ergo lucis plenitudinem, quandam beatam satietatem nobis significat iste psalmus, cuius 64 intentio est nobis ostendere regiam uiam, qua per Christianam militiam tendamus ad patriam. Ait autem de perfectis mandatis iustitie, quibus nos docet ad celestia posse introire : quibus etiam minora adiungit ut in eis se infirmitas inchoantum exercere atque ad altiora  tendere possit. Sed iam quid propheta dicat, audiamus:



PSALMUS XIu.

1. Domine quis habitabit in tabernaculo tuo? aut quis requiescet in monte sancto tuo? Non prius in monte, et postea in tabernaculo: sed prius in tabernaculo, et postea in monte. Tabernaculum non est firma domus, non habet fundamentum: belli res est, huc illucque mutatur, et cum transmigrante migrat. Significat Ecclesiam presentis seculi. Non enim hic permanemus habitantes , sed alio migraturi sumus. Montes autem firma habent fundamenta. Montis ergo nomine soliditas patrie future designatur. Quoniam ergo de tabernaculis ad montem migraturi sumus, debemus discere, qui sunt isti, qui migraturi sunt in montem sanctum Dei. Audiamus itaque, interroganti prophete, quid Spiritus Sanctus respondeat.

2. Qui ingreditur  sine macula, et operatur iustitiam. Qui ingreditur, in uia est. Non dixit qui peruenit ad finem sine macula; sed qui adhuc in itinere  est, et maculam non habet. Dicere aliquis poterat: Non habeo maculam, non feci malum. Non sufficit nobis malum non facere, nisi fecerimus et bonum. Sed quis potest esse sine macula? Cum Apostolus dicat, In multis offendimus omnes . Et, Si dixerimus, quia peccatum non habemus, nos ipsos seducimus, et ueritas in nobis non est . Sed apud misericordem Dominum sine macula reputatur, cui iam culpa per delectationem non dominatur. Unde idem propheta, cum ab occultis et ab alienis delictis mundari exoraret, adiunxit: Si mei non fuerint [a 1Kb] dominati, tunc immaculatus ero . Primus ergo ingressus ad iustitiam est, immaculatum se custodire a peccato: preuentio autem perfectum esse in bono. Studeamus ergo ingredi sine macula peccati, atque exercere opera iustitie. Iustitia non nouit patrem, non nouit matrem: ueritatem nouit, personam non accipit, Deum imitatur.

 3. Audiamus opera iustitie, que sequuntur: Qui loquitur ueritatem in corde suo. Multi loquuntur ueritatem in labiis, non in corde: qui uidentur uerum dicere, sed cor eorum labiis non consonat. Tanquam  si aliquis dolose ostendat uiam, sciens in ea esse latrones, et dicat, Si hac ieris, tutus eris a latronibus, et contingat, ut uere non inueniantur latrones: uerum ille loquutus est, sed non in corde suo. Aliud enim putabat, et nesciens uerum dixit. Ergo parum est, uerum loqui, nisi etiam in corde ita sit. Qui non egit dolum in lingua sua. Lingua agitur dolus, cum aliud ore profertur, aliud corde tegitur. Dolum in lingua non agit, qui id, quod mente tractauit, sermone protulit. Nec fecit proximo suo malum. Proximum, omnem hominem intelligere debemus : et ideo scriptum est, 65 Quod tibi non uis fieri, aliis ne feceris : ut nemini faciamus malum, quod utique nobis ab aliquo fieri nolumus . Et opprobrium non accepit aduersus proximos suos. Grandis res dicitur. Nunquam, inquit, uicinus  murmuratus est contra eum . Nunquam inuenit aliquam occasionem detrahendi ei. Hec uirtus excedit humanam conditionem: Dei gratia est.

4. Ad nichilum deductus est in conspectu eius malignus. Et si Imperator est, et si Prefectus est; et si Episcopus est, et si Presbyter est , quicunque malus est, in conspectu Sancti pro nichilo computatur. Et statim sequitur: Timentes autem Dominum glorificat. Iste sanctus qui ingreditur sine macula, qui potentes despicit, quia mali sunt: si quem uiderit timere Deum,  licet pauper sit, tamen illum glorificat. Sicut  superiora pertinent ad perfectos, ita ea, que nunc dicturus est, pertinent ad incipientes.

5. Qui iurat proximo suo, et non decipit, qui pecuniam suam non dedit ad usuram, et munera super innocentes non accepit. Omnino non iurare perfectorum est . Fallaciam cauere in iuramento, et si non est perfecta uirtus, est tamen aliquis profectus pertinens ad incipientes. Similiter pecuniam suam non dare ad usuram, non est magna uirtus, sed tamen inchoatio uirtutis est. Nam si perfecti esse uolumus, omnia nostra largiri debemus . Rursus: Non est magnum, munera super innocentes non accipere; nam debemus, si possumus, et innocentes liberare. Quid est ergo, quod Sanctus Spiritus perfecta mandata, etiam minima adiungit, nisi quod in hoc infirma nostra misericorditer fouere intendit? Ut uidelicet si adhuc ad perfecta non possumus attingere, uel parua prout possumus, studeamus exercere. Si enim pro posse nostro a paruis ad maiora  tendimus, et si ad ea pertingere statim, que desideramus, non possumus: non tamen deesse poterit merces laborantibus. Unde et sequitur: Qui facit hec, non mouebitur in eternum. Id est , perueniet ad illa maiora, in quibus est magna et inconcussa stabilitas.



TITULUS PSALMI Xu.

Antiquitus solebat fieri, quod quando aliquis de hoste suo triumphum habebat, faciebat sibi arcum construi, qui triumphalis dicebatur: in quo describebatur illa uictoria . Unde [b 1Kb] Aurasice in arcu triumphali Massiliense bellum sculptum habetur, ob signum uictorie Cesaris. Similiter Deus Pater per uictoriam passionis iam deuicto diabolo, quasi triumphalem arcum de acquisito sibi regno totius mundi, titulum cruci fecit apponi, IESUS NAZARAENUS REX IUDAEORUM .

Inscriptio tituli huius psalmi est, Psalmus ipsi Dauid. Ideo  addidit ipsi, quia ipse Rex noster in hoc psalmo loquitur in susceptione persone humane, de quo titulus regalis tempore passionis inscriptus emicuit [Al. eminuit]. Intentio eius est nos inuitare ad suum regnum,  quod nobis acquisiuit per suam humanitatem, passionem, resurrectionem, unde hic agitur. Ait ergo:



66 PSALMUS Xu.

1. Conserua me, Domine, quoniam speraui in te. Non erat ei necessarium, quod pro se oraret: nam in eo, quod Deus erat, conseruare seipsum poterat. Sed sicut incarnari uenit pro nobis, ita pius Redemptor orare dignatus est pro nobis, transfigurans nos in sua persona; quia unum corpus fieri uoluit, cum sua Ecclesia. Pro infirmantibus ergo membris suis, que transformat in se, dicit: Conserua me, Domine, quoniam speraui in te. Nos enim qui puri homines sumus, et per peccatum perditi, conseruari a Domino indigemus. Ipse enim est spes nostra, ipse est Deus noster. Nos indigemus eius auxilio, non ipse nostro. Unde sequutus adiunxit:

2. Dixi Domino, Deus meus es tu, quoniam bonorum meorum non eges. Quod [c 1Kb] prius Pater per Filium suum nos redemit, sola caritate hoc fecit, non necessitate.  Perfecta enim eius gloria, nec augeri potest, nec minui. Unde magis debemus Dominum Deum nostrum, et ore confiteri, et corde credere, atque in ipso sperare, et ab ipso salutem querere, qui bona quidem nostra non querit, imo sua nobis largitur. Unde et subditur:

3. Sanctis, qui sunt in terra eius, mirificauit omnes uoluntates meas in eis. Sanctis  qui in terra uiuentium spem suam posuerunt, ciuibus patrie celestis, quorum conuersatio spiritualis per anchoram spei in illa patria figitur, que recte Dei terra  nominatur, quamuis in his terris carne uersentur. His sanctis miras fecit omnes uoluntates meas, in prouectu eorum [a 1Kb] qui senserunt, quid eis profuerit et humanitas mee diuinitatis, ut morerer, et diuinitas humanitatis, ut resurgerem. Et notandum, quod postquam ait, Mirificauit uoluntates meas, protinus adiungit, in eis: ex quibus uerbis colligendum est, ita uoluntates suas sanctis miras ostendisse, ut easdem in ipsis faceret permanere. Neque enim sancti esse potuissent, si ab eius uoluntatibus cognitis discrepassent. Quod satis euidenter ex uerbis sequentibus apparet, quibus dicitur:

4. Multiplicate sunt infirmitates eorum: postea accelerauerunt. Quanto enim patet diuina uoluntas, tanto multiplicius apparet humana infirmitas. Ex regula enim superne iustitie deprehenditur fortitudo prauitatis nostre. Hinc est, quod sancti uiri quanto subtilius diuina percipiunt, tanto districtius propria peccata plangunt: atque ex percepto superno lumine cognoscunt, quid in seipsis debeant emendare: et  ideo dicitur, Postea accelerauerunt. Unde enim propriam cognoscunt infirmitatem, inde citius festinant ad salutem. Et quia infirmos et peccatores humiliter se confitentur, ideo se a celesti medico sanari promerentur: propterea adiunctum est: Non congregabo conuenticula eorum de sanguinibus; nec memor ero nominum eorum per labia mea. Quid sanguinum nomine, nisi peccata signantur? Unde scriptum est: Caro et 67 sanguis regnum Dei non possidebunt . Et bene ait, conuenticula: Non enim omnes, qui uitiis subiacent, unam in peccatis uoluntatem habent; nam alii conueniunt ad rapinam, alii ad auaritiam, alii ad luxuriam, alii ad superbiam. Quot sunt uarietates uitiorum, tot sunt diuersitates conuenticulorum. Sed pius Dominus conuenticula eorum de sanguinibus non congregat, quia conuersos ad penitentiam in iudicio non accusat. Que sunt autem nomina eorum, quorum non memor erit, nisi ea nomina, que peccando sibi acquisierunt? Qui enim adulterium  perpetrat, non immerito adulter dicitur: qui rapinam, raptor; qui periurium, periurius; qui superbiam, superbus. Hec nomina non reminiscitur, si culpe, pro quibus sunt nomina, corrigantur. Unde scriptum est: Dissimulans peccata hominum propter penitentiam . Hinc Apostolus ait: Si nos ipsos iudicaremus, non utique iudicaremur . Quia ergo hi in hereditatem Domini transferuntur, ut et ipse Dominus sit hereditas eorum, recte subiungitur:

5. Dominus pars hereditatis mee et calicis mei, tu es qui restitues hereditatem meam mihi. Possidebunt mecum hereditatem ipsum Dominum. Eligant  sibi alii partes, quibus fruantur, terrenas et temporales: portio Sanctorum Dominus est eternus. Bibant alii mortiferas uoluptates: portio calicis mei, Dominus est. Tu restitues mihi hereditatem meam: ut nota sit et his, quos libero claritas, que erat apud te, priusquam mundus fieret. Destructa erat hereditas  Domini, quando humana natura et uitiis corrupta, et a diabolo tenebatur possessa. Missus est Saluator, deleta sunt peccata, restitutum est liberum arbitrium, eiectus est princeps huius mundi foras, sanata est infirmitas, restituta hereditas. Unde et subditur:

6. Funes ceciderunt mihi in preclaris: etenim hereditas mea preclara est mihi. Sicut nos diuidimus hereditatem nostram funibus, sic Deus fide, spe et caritate diuisit hereditatem suam. Super quos ceciderunt isti funes, ipsi in hereditatem Domini peruenerunt. Non autem ceciderunt nisi in preclaris, quibus magis placuit celestis claritas, quam terrena: spirituales uirtutes plusquam temporales honores. Multi in hoc mundo diuitiis florent, potentia preminent, honoribus gaudent, gloria temporali fulgent: habent claritatem, sed non permanentem. Qui autem terrena despiciunt, qui supernam gloriam appetunt,  qui ad gaudia spiritualia inardescunt: isti proculdubio preclari sunt. Unde nunc ait: Etenim hereditas mea preclara est mihi. Et bene ait, Mihi. Non enim illis est preclara hec spiritualis hereditas, quibus non est cognita. Si enim cognoscerent hanc, quam diligunt, claritatem: falsam non amarent. Gratias ergo Domino debent agere hi, qui ipsius dono ualent inuisibilia intelligere: et ideo apte subiungitur:

7. Benedicam Dominum, qui tribuit mihi intellectum. Quod ait, Mihi, intelligere debemus membra sua, que illi coniuncta sunt in unitate corporis. Hoc quod Dominus non cognouerunt, quod contemptis temporalibus, spiritualia intellexerunt, non eorum uirtus fuit, sed donum Dei. Unde cum diceret Petrus: Tu es Christus Filius Dei uiui , ne hunc intellectum 68 sibi attribueret, statim audiuit: Beatus es Simon Bar-Iona, quia caro et sanguis non reuelauerunt tibi, sed Pater meus, qui est in celis . Ideo propheta alibi postulat, dicens, Da mihi intellectum, et scrutabor legem tuam . Sed iam Dominica passio nobis commendatur, cum subditur: Insuper, et usque ad noctem increpuerunt me renes mei. Insuper ex hoc benedicam Dominum, quod renes mei, id est Iudei, ex quorum renibus patres mei, et ex quorum carne natus sum, increpando et blasphemando usque ad mortem, et in infernum ire compulerunt. Et bene ait, Insuper. Superior enim uirtus est Dominum benedicere in aduersis, quam in prosperis. Cum Deus bona sua largitur hominibus, solent benedicere boni et mali. Cum flagella irrogat, murmurant quidem mali, sed benedicunt boni. Ad hoc ergo nos iste uersus instruit, ut laudemus Deum in donis suis, ne ingrati simus: et insuper in flagellis, ut perfecti simus: ut impleatur in nobis, quod in alio psalmo legimus: Benedicam Dominum in omni tempore .

8. Huic sententie concordant uerba, que sequuntur. Ait enim: Prouidebam Dominum in conspectu meo semper: quoniam a dextris est mihi, ne commouear.  Beatus homo, qui Deum semper prouidet in conspectu suo. Hic neque extollitur in prosperis, neque frangitur in aduersis. In cunctis, que agimus, que loquimur, que cogitamus, si Deum semper prouidemus, non offendimus. Hinc scriptum est, In omnibus uiis tuis cogita illum . Recte autem a dextris Filii dicitur esse Pater: quoniam equalis Patri est Filius. Inde uirtutem traxit, ut per humanam formam in passione positus commoueri nequaquam posset. Quod si exemplo nostri Redemptoris Dominum in conspectu nostro semper prouidemus, ut neque amore, neque timore alicuius rei ab eius uoluntate discordemus: erit utique a dextris nobis, ne commoueamur. Ipse enim ait, Ecce ego uobiscum sum omnibus diebus, usque ad consummationem seculi .

9. Propter hoc letatum est cor meum, et exultauit lingua mea: insuper et caro mea requiescet in spe. Quid per letitiam cordis et exultationem lingue, nisi interior atque exterior letitia commendatur? Qui Deum  a dextris habet, letari debet intus in conscientia, foris in lingua. Hinc alibi dicitur, Letetur cor querentium Dominum . Quod autem dicit, Et caro mea requiescet in spe: corpus Dominicum mortuum, atque in sepulcro positum, et tertia die resurrecturum significat. Quod si nos spiritualiter letamur, et caput nostrum per passionem imitamur, spem certam habemus, quoniam simul cum ipso resurgemus .

10. Quoniam non derelinques animam meam in inferno: nec dabis sanctum tuum uidere corruptionem. Nec animam meam in inferis permansuram dabis, neque sanctificatum corpus , per quod et alii sanctificandi sunt, corrumpi patieris. Et hoc dispositio, et gratia omnipotentis Dei fuit, ut anima Christi, nec diu in inferno moraretur, nec corpus eius tandiu esset in terra exanime, ut corrumperetur.  Si enim distulisset, tota nostra spes deperisset. Resurgere ergo sine dilatione uoluit, atque eiusdem sue resurrectionis testes homines habere, sicut scriptum est, Et multa corpora 69 sanctorum qui dormierant, cum ipso resurrexerunt ; ut nos talibus testimoniis confirmati ueram resurrectionem in nobis tam corporis quam anime crederemus: si nos membra eius effecti, uiam que ducit ad patriam teneamus. Unde subditur:

11. Notas mihi fecisti uias uite: adimplebis me letitia cum uultu tuo: delectationes in dextera tua usque in finem. Prius ipsum caput uite uias nouit, quas nobis et factis ostendit, et uerbis predicauit. Que sunt uie eius, quibus ad uitam tendimus, nisi humilitas, caritas, patientia, obedientia, et cetere uirtutes? Ad has uias nos admonet propheta dicens: Parate uiam Domini, rectas facite semitas eius . Hinc ipsa ueritas ait, uenite ad me omnes qui laboratis, et onerati estis, et ego uos reficiam . Bene ergo ait, Adimplebis me letitia cum uultu tuo. Non enim est plena letitia  cum isto mundo. Unde scriptum est, ue uobis qui ridetis nunc . Non est hic plena letitia neque bonis neque malis. Nam utrisque et tribulatio communis est. Sancti uiri etsi gaudent in spe, gemunt adhuc in tribulatione. Sed tunc pleni erunt letitia, quando Deum uidebunt facie ad faciem , Et delectationes in dextera eorum usque in finem: quia hi qui a dextris eius erunt, sine fine gaudebunt. Quorum delectationes erunt de Domini uisione, de societate angelorum, de beata immortalitate, de eterna felicitate. Studeamus ergo uite uias obseruare, quatenus ad tantam letitiam, et ad tantas delectationes ualeamus peruenire.



TITULUS PSALMI XuI.

1. Huius Psalmi titulus est, Oratio ipsi Dauid. Attribuitur ipsi significato Dauid, qui re uera manu fortis uenit expugnare ereas potestates. Sed cum in aliis quam plurimis psalmis orationes habeantur, mirum uidetur, cur in isto psalmo magis quam in aliis talem titulum apposuerit.  Sed quamuis alii psalmi breuiter mixtas in se contineant orationes, iste tamen per quandam excellentiam principaliter oratio dicitur, quia tempore passionis sue instante hanc orationem Christus Domino suo cantauit. Intendit autem nos in hoc psalmo instruere, ut exemplo ipsius in nostris necessitatibus semper orare studeamus. Agitur autem de iustitia Christi, de tribulatione passionis sue, de resurrectione, de satietate et manifestatione glorie celestis. uox Christi ex persona sua dicentis.



PSALMUS XuI.

1. Exaudi, Domine, iustitiam meam: Intende deprecationem meam: auribus percipe orationem meam, non in labiis dolosis. Mediator Dei et hominum homo Christus iehsu , quam iustus, et quam sine peccato fuerit, sacra Scriptura testatur: que dicit, Qui peccatum non fecit, nec inuentus est dolus in ore eius . Inter deprecationem et orationem hoc distare quidam dicunt ut deprecatio sit ad deuitanda aduersa, oratio autem in consequendis  utilibus. Tamen utrunque indifferenter ponitur in niultis locis. Sic autem ait, Intende et Auribus percipe, ac si diceret: Cape quod audis, retine quod intelligis. Pra tendit ergo iustitiam operis et puritatem cordis, ut in prece et oratione digne exaudiatur a Patre. 70 Ille bene orat, qui talem ad orandum se preparat, ut in oratione iustitiam suam pretendere ualeat, et nichil nisi quod iuste conferendum est orare presumat: et non solum pro sua et amicorum, uerum etiam inimicorum utilitate orare studeat. Ideo dicit se orare non in labiis dolosis. Labia enim dolosa essent, si ab intentione uel equitate uerba discordarent. De uultu tuo iudicium meum prodeat: oculi tui uideant equitates. Purum cognoscit cor suum, qui iudicium suum confert ad Deum. Christum Dominum scimus a Iudeis iniuste esse iudicatum. Sed in ipso quo manifeste iudicauerunt, ipsi occulte iudicati sunt. De uultu Dei iudicium prodiit, quo iniuste iudicantes  iuste damnauit. Timeant ergo iudices hominum, quia supra se habent iudicem Deum: cuius oculi equitatem uident, ut nichil impunitum maneat, et dignis digna rependat. Et hoc quidem sicut ad timorem malorum, ita ad consolationem dictum est bonorum: sicut in alio loco dicitur, Mihi uindictam, et ego retribuam, dicit Dominus . Debent ergo sancti uiri semper examinare cor suum, ut illud ante oculos Dei habeant probatum, ne ille cuius oculi uident equitatem, ullam in eis uidere possit reprehensionem; quatenus in tribulatione aliquando positi, dicere cum suo capite possint quod sequitur.

3. Probasti cor meum, et uisitasti nocte: igne me examinasti, et non est inuenta in me iniquitas. Deus Pater Filium probauit, quando pati permisit: uisitauit nocte, quia adiuuit in tribulatione: igne passionis examinauit, quia inde ad incorruptionem transtulit. Et non est in eo inuenta iniquitas, quia  peccatum non fecit . Nos quoque a Deo probamur, quotiens tribulationibus  affligimur. Unde scriptum est: Tanquam aurum in fornace probauit electos Dominus . Sed in nocte tribulationis non deest gratia uisitationis, teste Apostolo, qui ait, Fidelis est Deus, qui non permittet nos tentari supra quam ferre possumus: sed faciet etiam ex tentatione prouentum . Hoc igne nos examinat, ut a maculis peccatorum mundos reddat. Utilis est ergo seruis Dei tribulatio, tum quia probantur in corde suo, tum quia uisitantur a Deo, tum quia purgantur a peccato. Non est, inquit, inuenta in me iniquitas.

4. Ut non loquatur os meum opera hominum: propter uerba labiorum tuorum ego custodiui uias duras. Dignus erat loqui opera hominum, qui in se non habebat peccatum . Et tanto iustius debebat ab omnibus audiri, quo iuste non poterat ab ullo reprehendi. Illi quoque qui uices Christi tenent in predicatione, in quantum possunt, debent inreprehensibiliter uiuere: quia ualde sermo doctoris confunditur, si actione deprauatur. Quod si propter uerba  labiorum Dei duras uias nos oportet custodire, consolatur nos Dominus apostolica auctoritate dicens, Non sunt condigne passiones huius temporis ad futuram gloriam que reuelabitur in nobis . Duras uias custodiuit, qui usque ad mortem obediens fuit . Mundum relinquere, carnem domare, peccata lacrymis punire, aduersa et aspera propter Deum tolerare: dure uie sunt, que Dominica labia nobis precipiunt. Sed si dura sunt que iubentur, mira sunt que promittuntur. Nam nec oculus uidit, nec auris audiuit, nec in cor hominis ascenderunt, que preparauit 71 Deus diligentibus se . Firmiter ergo teneamus uiam, ut peruenire possimus ad patriam. Et ideo subditur:

5. Perfice gressus meos in semitis tuis, ut non moueantur uestigia mea. Quid per gressus, nisi bonorum operum actus? Quid per semitas, nisi perfectorum mandatorum Dei arctas et angustas intelligimus uias? Perfectos gressus in semitis Domini habuit, qui ait,  Non ueni legem soluere, sed adimplere . Cuius non sunt mota uestigia, quia a ueritatis non recessit uia: unde ipse ait, In his que Patris mei sunt oportet me esse . Et nos perfectos gressus in semitis Domini habemus, si sic perfecta que precipit adimplemus, ut in eisdem immobiles maneamus. Neque enim sufficit perfecta agere, nisi contingat in ipsis firmiter permanere. Perfectos gressus habebat Paulus, cum diceret, Bonum certamen certaui, opus consummaui, fidem seruaui . Firma uestigia habuit, cum ait, Quis nos separabit a caritate Dei? Tribulatio? An angustia? An fames? An nuditas? An periculum? An gladius? Scimus quia neque instantia, neque futura, neque ulla creatura poterit nos separare a caritate Dei que est in Christo Iesu . Si quid autem boni in nobis habemus, illud Deo, non nobis, adscribere debemus, qui petenti se libenter tribuit  , sicut ipsa ueritas ait: Petite et accipietis . Unde nunc subdit:

6. Ego clamaui, quoniam exaudisti me, Deus: inclina aurem tuam mihi, et exaudi uerba mea. Clamor ad Dominum, est nostrum desiderium. Quanto plus quisque desiderat, tanto amplius clamat. Sed que est auris, quam inclinat Deus nobis peccantibus, nisi misericordia ipsius? Nisi enim ille inclinetur ad misericordiam, nos non erigimur ad iustitiam. Sed quid est quod iam se exauditum dicit, et adhuc exaudiri uerba sua querit? Sed fortasse ad aliquid erat exauditus, et ad aliquid non erat. Exauditus erat in se, exaudiendus in membris.

7. Ad hoc pertinent uerba que sequuntur: Mirifica misericordias tuas: qui saluos facis sperantes in te. Deum misericordias suas mirificare, est ex iniusto iustum facere. Quis non miretur misericordias Domini in latrone, in Paulo, in peccatrice muliere, in publicano? Cum pro amore Dei, ea que mundi sunt, despicit auarus, ad humilitatem conuertitur superbus,  ad mansuetudinem iracundus, ad castitatem luxuriosus, nonne misericordias suas mirificauit Deus? Cum desperantes ad spem reducit, cum peccatori, qui eternas penas promeruit, eterna premia tribuit, nonne Deus misericordias suas miras facit? Unde protinus adiungit:

8. A resistentibus dextere tue custodi me ut pupillam oculi. Pupilla oculi dicitur Christus, quia et omnibus carior est, et lumen quo omnes illuminantur. Ipse est et dextera Dei, quia equalis est Patri, et omnia per ipsum facta sunt . Possunt etiam per dexteram et pupillam intelligi electi, quia per eos fortia operatur Deus, et ipsi sunt lux mundi . Resistentes sunt infideles et persecutores. Rogat ergo Filius Patrem, ut a sibi resistentibus eum defendat ne iustitiam iniustitia premat, ne infidelitas fidem corrumpat. Sic nos exemplo nostri capitis Dominum 72 orare debemus, ut nos custodiat, ne qua impugnans aduersitas frangat,  ne qua obuians tentatio seducat, que nos ab alis protectionis sue subtrahat. Ideo subditur: Sub umbra alarum tuarum protege me, a facie impiorum qui me afflixerunt. Dilectio Dei et proximi, nouum et uetus Testamentum. Iustitia, caritas, et cetere uirtutes, ale Dei sunt, quibus sancte anime ad Deum uolare possunt. Iste spirituales ale et ab estu refrigerant uitiorum, et afflictione temperant impiorum. Istis alis Dominus Christus cum ab impiis Iudeis affligeretur, protectus est: de quibus adhuc subiungit:

9. Inimici mei animam meam circumdederunt: adipem suum concluserunt, os eorum loquutum est superbiam. Hec in passione Christi facta sunt. Circumdederunt Iudei animam Christi, uitam enim eius perdere uolebant . Adipem suum concluserunt , idest, abundantiam sue superbie intra se detinuerunt. Os eorum loquutum est superbiam, cum dixerunt, Aue rex Iudeorum , et cetera talia.

10. Proiicientes me, nunc circumdederunt me. Ante  crediderunt uenturum, sicut in Scripturis suis legerunt: nunc, cum uenit adimplere quod promiserat, cum deberent eum suscipere, adorare, proiecerunt extra castra, et crucifixerunt. Oculos suos statuerunt declinare in terram. Quia eum non Deum, sed purum hominem existimarunt.

11. Susceperunt me sicut leo paratus ad predam. Comparabiles illi leoni, de quo scriptum est, Aduersarius uester diabolus, tamquam leo circuit, querens quem deuoret . Et sicut catulus leonis habitans in abditis. Catulus leonis et filius, est ille populus, cui dictum est, Pater uester diabolus est . Et bene ait, habitans in abditis: quoniam qui male agit, odit lucem. Post tantam persecutionem secutus adiunxit:

12. Exsurge, Domine, preueni eum, et supplanta  eum. eripe animam meam ab impio, frameam tuam ab inimicis manus tue. Exsurge, quem dormire  arbitrantur, et iniquitates hominum non curare: ante [a 1Kb] exerceatur malitia, ut factum uindicta preueniat. uel eum populum preuenire, est penam mali ante in ipsum quam in alium retorquere. Iuxta quod scriptum est, Omnis qui peccat, non in alium prius peccat, quam in semetipsum . uel eum Dominus preuenit, quia ante ultimum iudicium eum etiam temporaliter iudicauit. Eiecit enim eos de terra sua, unde ait, Et supplanta eum. De terra enim illa lacte et melle manante, in qua plantauerat eos Deus, eradicati sunt. Animam autem Christi ab impio populo eripuit, quando a mortuis eum suscitauit. Cuius anima framea Dei Patris fuit, quam assumsit manus, idest, uirtus eius eterna: ut per ipsam regna debellaret iniquitatis, et iustos diuideret ab impiis. Domine, a paucis de terra diuide eos in uita eorum. Disperge eos per orbem terrarum in ista uita, quam solam suam uitam putant, quia eternam  despiciunt. Et bene ait, A paucis: quoniam Iudaicus populus minor est numero, quam omnis populus. Cuius malitiam adhuc ostendit, cum subiungit, Et de absconditis tuis adimpletus est uenter eorum. Non solum ista pena consequetur eos uisibilis, sed etiam 73 de peccatis, que tamquam tenebre absconduntur, a lumine ueritatis tue, adimpleta est memoria eorum, ut obliuiscantur Deum. Saturati sunt filiis: satisfecerunt desideriis. Et dimiserunt reliquias suas paruulis suis: dicentes, Sanguis eius super nos et super filios nostros .

14. Ego autem in iustitia apparebo conspectui tuo. Ego qui  non apparui eis, qui corde sordido et tenebroso lucem sapientie tue uidere non possunt, apparebo in iustitia tua, id est, iustis tuis manifestabor. Satiabor cum apparuerit gloria tua. Cum illi satiati sint immunditia sua, ut me intelligere non possent, Ego satiabor cum apparuerit gloria tua, in his qui me intelligunt. Ad hoc ergo tendat  nostra oratio, nostreque deuotionis affectus, nostra opera, nostre patientie exercitia, ut gloria Domini saturari ualeamus. Sit nobis noster Redemtor in exemplum, ad orandum, ad operandum, ad patiendum: et sit etiam comes ad gaudendum.



TITULUS PSALMI XuII.

1. Sequentis Psalmi titulus talis est, In finem puero Domini, ipsi Dauid que locutus est Domino, uerba cantici huius, in die qua eripuit eum Dominus de manu Saul, et de manu omnium inimicorum suorum. uerba cantici huius, id est, uerba significantia talem materiam, unde habendum est canticum, id est, spiritualis delectatio, que in uera contemplatione habetur, sunt attribuenda Dauid, id est, manu forti, Christo puero Domini propter simplicitatem et puritatem. Dauid dico, fideles suos dirigenti in finem, id est, in summum bonum: que uerba loquutus est Domino Patri in eterna sua locutione. Cantici dico, habiti in die, id est, in consideratione diei resurrectionis ipsius, uel consideratione temporis plenitudinis, qua humanum genus per resurrectionem Christi a nocte infidelitatis et  ignorantie, et peccatorum, ad lucem scientie, et fidei, et uirtutum exiturum est. Qua die resurrectionis, uel temporis plenitudinis, eripuit eum Dominus de manu omnium inimicorum suorum, et de manu Saul, id est, de potestate Iudeorum, et regis eorum quem sibi ipsi petierunt. Nam sicut Dauid manu fortis, ita Saul petitio interpretari dicitur. Dicat ergo Christus et Ecclesia, id est, totus Christus, caput et corpus .



PSALMUS XuII.

2. Diligam te, Deus, fortitudo mea. Dominus firmamentum meum, et refugium meum et liberator meus. Hec est magna caussa, quadiligendus est Deus: quia ipse est fortitudo nostra. Caritas Dei diffusa in cordibus nostris per Spiritum sanctum, qui datus est nobis : facit nos fortes ad toleranda aduersa mundi, et ad expugnanda uitia et tentamenta diaboli  ad exercenda bona spiritualia, ad contemnenda bona terrena. Propter hoc etiam diligendus est Dominus, quia ipse est firmamentum nostrum, in quo firmum fundamentum habemus, ne uentis tentationum moueamur: et refugium, ad quem refugimus, ne in hac miseria pereamus: et liberator, ut de seruitute diaboli et peccati per eum liberati, ad ueram libertatem ueniamus.

74 3. Deus meus adiutor meus, et sperabo in eum. Deus meus, quia me creauit ex nichilo. Adiutor, quia me adiuuat in opere bono: et ideo sperabo in eum, per quem saluabor in futuro. Hoc distat inter Deum et Dominum, quod Deus nomen est nature, et Dominus nomen est officii. Illud pertinet ad maiestatem et dignitatem, que ipse est: hoc pertinet ad potestatem et dominium quod in nobis exercet. Ibi ostenditur nobis quid amemus, hic autem quid timeamus. In utroque quid credamus, quid speremus, quid amemus. Et in primo uersu commendatur nobis caritas et fides: in secundo uero spes. Et non  immerito caritas prima, quia ipsa est uirtutum regina, ipsa est initium bonorum, et radix uirtutum. Sed que sequuntur, et que nos excitant ad amandum Deum, audiamus. Protector meus, et cornu salutis mee, et susceptor meus. Protegit enim nos a malis, et sicut cornu eminet, ita ipse eminens nostra salus, tanquam infirmos medicus ad sanandum, nos suscepit. Unde ipse Filius bono pastori ouem infirmam reportanti comparatus est : et ideo,

4. Laudans inuocabo Dominum, et ab inimicis meis saluus ero. Ecce quanta utilitas laudare Deum. Si et in prosperis et in aduersis Deum toto corde laudaueris, nullus poterit tibi nocere inimicus. De tot et tantis bonis que quotidie benignus Dominus confert nobis, non habemus quid rependere possimus, nisi laudem. Geminum autem donum confert homini laudatio Dei: tum quia in laude hominis Deus honoratur, tum quia ipsius merito laudis homo a malis liberatur. Unde ipse Dominus in alio psalmo nos admonet  dicens, Immola Deo sacrificium laudis, et redde Altissimo uota tua, et inuoca me in die tribulationis, et eruam te .

5. Circumdederunt me dolores mortis. Id est, Iudei inferentes mihi angustias passionis. Et torrentes iniquitatis conturbauerunt me: quia ecce turba, et qui uocabatur Iudas uenit . uenit torrens et iniquorum impetus ad discipulorum gregem conturbandum, quia, percusso pastore, dispergentur oues gregis .

6. Dolores inferni circumdederunt me. Id est, illi, quos infernales dolores expectant. Preoccupauerunt me laquei mortis: quia cum gladiis et fustibus undique superuenerunt . Laquei mortis ideo dicuntur, quia diabolice deceptiones in eis erant. Sed a tantis persecutoribus circumdatus, tot doloribus et perturbationibus occupatus, ille qui omnes uno uerbo poterat condemnare, et se ab omni angustia liberare, quid fecerit, audiamus.

7. In tribulatione inuocaui Dominum et ad Deum  clamaui. Non se uindicat, sed orat. Docet te patientiam imperator tuus. Si te circumdant dolores mortis, perturbationes iniquitatis, attende quanta pertulerit Redemtor tuus, et exemplo eius omnia patienter sustine. Intus in corde tuo inuoca Dominum, et toto cordis affectu clama ad Deum tuum. In ipso enim est potentia et diuinitas . Unde merito dicitur Dominus et Deus: cuius dominium et diuinitatis imperium potest oppressos eripere ab omni tribulatione. Unde scriptum est, De quacunque tribulatione clamauerint ad me, eripiam eos, dicit Dominus . Bene ergo subditur, Et exaudiuit de templo sancto suo uocem meam: et clamor meus 75 in conspectu eius introiuit in aures eius. Templum Dei est Christus. Templum Dei est Ecclesia. Hinc Paulus ait, Templum Dei sanctum est, quod estis uos . Hoc spirituale templum inhabitat Deus, et ibi deprecantium uoces exaudit. Et notandum quod  ait, Et clamor meus in conspectu eius: ibi quippe orandum est, ubi uidetur Deus. Ideo dicitur in Euangelio, Tu autem cum oraueris, intra in cubiculum tuum, et clauso ostio ora Patrem tuum in abscondito: et Pater tuus qui uidet in abscondito, reddet tibi . Sic itaque debemus clamare, ut clamorem nostrum uideat Dominus, atque in aures eius intreat: qui utique clamor non tam uocis est, quam cordis. Unde Moysi dicitur, Quid clamas ad me ? Mentis nostre desiderium clamor est in conspectu Dei. Sed quid deinde sequatur, audiamus.

8. Commota est et contremuit terra: fundamenta montium conturbata sunt, et commota sunt, quoniam iratus est eis. Si hoc iuxta literam accipimus, passo Domino terre motus magnus factus est, et suo auctori testimonium dederunt etiam ipsa insensibilia elementa . Si autem per terram terrena carnalium corda, et per fundamenta montium, principes intelligimus populorum: quia uidelicet in ipsis firmabantur ceteri, tanquam in fundamentis, postquam  predicantibus Apostolis iram se incurrisse omnipotentis Dei cognouerunt , ex eo quod Filium eius crucifixerunt, conturbati et conterriti propter culpam, statim commoti sunt ad penitentiam. Qui Petro eos increpante, tanquam commoti dixisse referuntur, uiri fratres, quid faciemus ? Quibus datum est consilium, ut per regenerationis lauacrum remissionem reciperent peccatorum.

9. De quibus adhuc subditur, Ascendit fumus in ira eius, et ignis a facie eius exarsit: carbones succensi sunt ab eo. Quid facies eius, nisi notitiam? Quid fumus qui lacrymas excitat, nisi lacrymosam penitentium compunctionem designat? Timentes iram lacrymis lauerunt culpam. Et unde Deum per fidem nouerunt, inde accepto spiritu in eius amore suauiter arserunt. Et ab eo succensi sunt, ut ardentes existant, qui prius peccatores in carne tanquam carbones in cinere mortui iacebant. Ex his ergo uerbis instruimur, quia per compunctionem ignis diuinus accenditur,  qui interiora mentis illuminat, atque peccatorum nigredinem penitus deuastat: et quo ordine hec facta sunt, que predicuntur, uerbis sequentibus demonstratur.

10. Inclinauit celos et descendit, et caligo sub pedibus eius. Prius sanctos et electos uiros ad predicandum eius humilem aduentum misit, quos deinde sequutus per semetipsum descendit. uerbum enim caro factum est, et habitauit in nobis . Unde autem humilis in carne apparuit, inde principem tenebrarum omnimoda subiectione prostrauit, atque eundem Ecclesie sue prosternendum dedit. Unde Apostolus ait, Dominus conteret Sathanam sub pedibus uestris  uelociter. Ille autem qui paulo minus ab angelis minoratus est  per humanitatem, multo sublimior angelis declaratus est per diuinitatem . Unde subditur:

11. Et ascendit super Cherubim, et uolauit. In eo enim quod Deus est, ipsas angelicas 76 dignitates plenitudine  scientie superauit. uolauit super pennas uentorum: quia celsitudine sue diuinitatis transcendit uirtutes supernorum spirituum: cui enim angelorum dixit aliquando Deus, Sede a dextris meis, aut, Ego hodie genui te ? Super pennas ergo uentorum uolauit, quia solus sedere ad dexteram Patris meruit.

12. Et posuit tenebras latibulum suum. Scilicet  obscuritatem sacramentorum, et occultam spem in corde credentium: ubi ipse lateret, nec suos desereret. Latibulum suum tenebras posuit, quia celeste suum sacramentum nobis in obscuritate constituit. Hinc est quod sacramentum corporis et sanguinis Christi quotidie tractamus : nec tamen lucem, nec gloriam eius, quam fide credimus, oculis adhuc uidere ualemus. In tenebris enim sumus quandiu per fidem ambulamus, et non per speciem . In circuitu eius tabernaculum  eius. Multitudine enim credentium circumuentus est. Recte autem Ecclesia in hac peregrinatione posita tabernaculum Dei dicitur, quia tabernaculum non habet fundamentum, est autem militantium atque transeuntium. Et Apostolus dixit, Quia non habemus hic manentem ciuitatem, sed futuram inquirimus . Tenebrosa aqua in nubibus eris. Quia obscura est scientia in prophetis, qui merito nubes eris appellantur, quia in celestibus sustolluntur per uitam et in imis fundunt pluuie doctrinam. Primum quidem in sanctis patribus obscurus fuit sermo diuinus. Tecta erant omnia sub figura et umbra . Nondum erat spiritus ad manifestationem datus, quia iehsu nondum fuerat glorificatus . Sed deinde uenit celestis fulgor, ille qui est lux uera, qui illuminat omnem hominem uenientem in hunc mundum . Remouit tenebras, exposuit Scripturas, misit predicatores, audientium corda terruit et illuminauit. Unde subditur:

 13. Pre fulgore in conspectu eius nubes transierunt, grando et carbones ignis. Pre magnitudine fulgoris qui est in conspectu manifestationis eius, nubes, idest, Apostoli diuino lumine illustrati, a Iudeis, ad Gentes transierunt: sicut scriptum est, uobis primum oportuit predicari regnum Dei, sed quia repulistis, et indignos uos fecistis uite eterne, ecce conuertimur ad gentes . Et ipsi sunt facti grando et carbones ignis, clamando, minando, ubique ignem mittendo, futurum iudicium predicando, humana corda fidei ardore accendendo.

14. Et intonuit de celo Dominus, et Altissimus dedit uocem suam: grando et carbones ignis. Postquam dixit Dominus, adiungit, Altissimus: ut intelligas Deum Deorum, Dominum Dominorum, per semetipsum esse loquutum. Prius enim locutus est per patriarchas et prophetas, per antiquos patres: deinde per se . Ipsa etiam Apostolorum predicatio non tam Apostolica erat, quam Dominica. Sicut ipse Dominus testatur, dicens, Non enim uos estis qui  loquimini, sed spiritus Patris uestri qui loquitur in uobis . Quasi intonat Dominus, cum de iudicio suo nos terret . Quasi dat uocem suam, quando humiliter demulcet. Quoddam terrens tonitruum esse uidetur, quod per Ioannem dicitur, Genimina uiperarum, quis ostendit uobis fugere a uentura ira ? Quasi uocem dare est, cum subditur, Agite fructus dignos penitentie . Iuxta ergo 77 capacitatem audientium modo minando intonat Dominus, modo ut grando contundens, modo ut ignis accendens.

15. Et misit sagittas suas, scilicet  Euangelistas, pennis uirtutum recto itinere transuolantes, non suis sed eius a quo missi sunt, uiribus. Et disperdidit eos, ad quos missi sunt, ut aliis eorum essent odor uite in uitam, aliis odor mortis in mortem . Fulgura multiplicauit. Id est coruscantia miracula. Et conturbauit eos. Bona conturbatione ad penitentiam.

 16. Et apparuerunt fontes aquarum. Scilicet dona Sancti Spiritus, a quibus omnis spiritualis scientia procedit. uel per fontes aquarum, potest accipi uetus et nouum Testamentum: que apparuerunt auditoribus, ipso reuelante, qui habet clauem scientie. Qui nimirum spirituales fontes ceteros ex se Scripturarum riuulos emittunt. Et reuelata sunt fundamenta orbis terrarum. Reuelati sunt Prophete, qui non intelligebantur: super quos edificaretur orbis terrarum credens in Domino. Quo autem ordine  hec facta sunt, ostenditur, cum subinfertur: Ad increpatione tua, Domine, ab inspiratione spiritus ire tue. Dicentis, Nisi penitentiam egeritis, omnes simul moriemini . Postquam dixit, Increpationem, adiunxit Inspirationem. Tunc enim utiliter  foris increpamur, quando inspiramur intus, ut timeamus.

17. Hic inquit Christus. Misit de summo: hoc est de sinu Patris. Et accepit me. Scilicet caput Ecclesie in equalitatem sibi, ad dexteram suam. Et assumsit me. Id est Ecclesiam meam, que est corpus meum. De aquis multis. Quia ex multis populis me instituit: uel quia ex multis uitiis me extraxit: siue quia ex multis tribulationibus me liberauit. Et hoc est quod sequitur:

18. Eripuit me de inimicis meis fortissimis. Qui sunt isti fortissimi inimici, nisi spiritus maligni? Horum proculdubio fortitudinem non possemus euadere, nisi omnium potentior Deus nos fragiles dignaretur eripere. Et ab his, qui oderunt me, quoniam confortati sunt super me. Subaudis, me eripuit. Qui sunt hi, qui oderunt Ecclesiam, nisi infideles atque heretici? Qui intantum aliquando confortati sunt, ut quosdam etiam electos, aliquando occiderent in carne, aliquando errare facerent in fide. Sed eos pius Dominus  eripere dignatus est, coronando occisos, atque ad uiam ueritatis errantes reducendo. Unde et subditur,

19. Preuenerunt me in die afflictionis mee. Id est preualuerunt mihi in tempore tribulationis et persecutionis. Et factus est Dominus protector meus. Scilicet protegens me ab impugnatione persequentium.

20. Et quia carnales patiebar angustias, Eduxit me in spiritualem latitudinem fidei. Saluum me fecit, quoniam uoluit me. Nullis meis precedentibus meritis, sed sola sua beneuolentia. Ipse est enim, qui operatur in nobis et uelle, et operari pro bona uoluntate .

21. Et retribuet mihi Dominus secundum iustitiam meam, et secundum puritatem manuum mearum retribuet mihi. Duo sunt in homine, secundum que retribuit Dominus: scilicet secundum iustitiam bone uoluntatis et fidei, et 78 secundum puritatem bonorum operum. Nec possunt pura esse bona opera, nisi deriuentur ab intentione iusta. Unde scriptum est,  Respexit Dominus ad Abel, et ad munera eius . Prius quidem probauit fidei deuotionem, unde postmodum sacrificii suscepit oblationem . Et merito retribuet mihi:

22. Quia custodiui uias Domini. Id est latitudinem bonorum operum perseuerando seruaui.

23. Nec impie gessi a [a 1Kb] Domino meo. Id est postquam ad illum bene operando accessi, ab illo praue uiuendo non recessi. Hinc est quod de sanctis animalibus per prophetam dicitur, Non reuertebantur, cum ambularent, sed unumquodque ante faciem suam gradiebatur . Sic utique ad Deum directa debent esse nostra itinera, ut ultra non sint ad prauitatem operis distorta. Nec mirum si custodiuit uias Domini, nec a Deo suo impie gessit: nam sequitur, Quoniam omnia iudicia eius in conspectu meo. Id est  et premia iustorum et penas impiorum, et flagella corrigendorum, et tentationes probandorum perseueranti contemplatione considero.  Ad custodiendam quippe iustitiam, et impietatem euitandam, ualde utile est extrema sollicite pensare. Unde scriptum est, In omnibus operibus tuis meditare nouissima tua, et in eternum non peccabis . Recte ergo subiunctum est, Et iustitias eius non repuli a me. Sicut illi, qui ad tempus credunt, et in tempore tentationis recedunt . De quibus Apostolus Petrus, Quia melius est non cognoscere uiam ueritatis, quam post cognitionem retrorsum redire .

24. Et ero immaculatus, cum eo, secundum delectationem male cogitationis. Et obseruabo me ab iniquitate mea. Id est ab iniquitate operationis. Tale debet esse nostrum studium, nostrum desiderium: ut intus simus immaculati, foris innocui: quatenus eternam  remunerationem consequamur, de qua subiungit:

25. Et retribuet mihi Dominus, secundum iustitiam meam. Non solum propter latitudinem fidei, sed propter longitudinem perseuerantie. Et secundum puritatem manuum mearum in conspectu oculorum eius. Non quo homines uident, sed quo ipse. Quoniam que uidentur, temporalia sunt: que autem non uidentur, eterna . Et homo uidet in facie, Deus in corde . Bonorum quoque opera semper in conspectu Dei sunt, malorum uero non respicit . Unde alibi dicitur, Nouit Dominus uiam iustorum, iter autem impiorum non nouit .

26. Hec que premissa sunt, dicit Ecclesia, ad excitandum nos et promouendum ad fidem rectam, spem certam, operationem bonam, retributionem eternam. Unde nunc quemquam nostrum admonet, dicens, Cum sancto sanctus eris, et cum uiro innocente innocens eris. Et cum electo electus eris, et cum peruerso  peruerteris. Attende illum, qui est sanctus sanctorum, qui in seipso sanctus est, et alios sanctificare potest. Qui est uere innocens, agnus sine macula : qui cum malediceretur, non maledicebat : cum pateretur, non comminabatur. Qui est electus a Deo Patre , sicut scriptum est, Hic est Filius meus dilectus, in quo mihi bene 79 complacui . Sociare illi, imitare illum, sit tibi bonum adherere Deo, et eris cum sancto sanctus, cum innocente innocens, cum electo electus. Quod si societatem peruersorum dilexeris, et tu similiter peruerteris. Ecce due uie tibi ostense sunt: una iustorum, altera reproborum: una salutis, altera damnationis: una quam tenent humiles, et a Deo exaltantur; altera quam tenent superbi, et a Deo humiliantur. Unde et subditur:

28. Quoniam tu populum humilem saluum facies, et oculos superborum humiliabis. Serua ergo humilitatem, recognosce te puluerem et cinerem, confitere  peccata tua, esto uilis in oculis tuis, ut cum populo humili saluari merearis. Caue oculorum extollentiam, ne uidearis tibi gloriosus, tibi sapiens, tibi magnus, ne ubi te altum uideris, ibi te deiiciat, qui oculos superborum humiliat. Unde scriptum est, ue, qui sapientes estis in oculis uestris, et coram uobismetipsis prudentes . Sit ergo oculus in te simplex, ut totum corpus tuum sit lucidum : et dic quod sequitur:

29. Quoniam tu illuminas lucernam meam, Domine: Deus, Deus meus, illumina tenebras meas. Quia illuminasti me in his, que scio, illumina in his, que nescio. uel, quia illuminasti lucernam meam, donando fidem, illumina tenebras operum meorum: ut quod teneo credendo, sequar operando. Que sunt tenebre nostre, nisi iniquitates et negligentie? In tantam cecitatem deuenimus, ut nosmetipsos ignoremus, nec cito deprehendimus mala, que agimus. Unde nobis petendum est a Domino, ut nostras tenebras  illuminet, ut delicta et scelera nostra faciat nos uidere: quatenus uitam nostram flendo, et penitendo possimus emendare.

30. Quoniam in te eripiar a tentatione, et in Deo meo transgrediar murum. In te, inquit, eripiar, non in me: in me enim infirmus sum , sed in te fortis. Tu es solus, qui eripis a tentatione , qui principem huius mundi foras mittis , qui non permittis tentari seruos tuos super que ferre possunt: sed facis etiam ex tentatione prouentum . In te transgrediar murum, uel duritiam cordis, uel obstaculum peccatorum, quem diabolus, ne ad te uenire possem, mihi opposuit. Murum in Deo nostro transgredimur, quotiens per ipsius gratiam nobis inspiratam uitiorum congeriem superamus.

31. Hic incipit Deum suum Ecclesia commendare. dicens, Deus meus, impolluta uia eius: Eloquia Domini igne examinata: protector est omnium sperantium  in se. Ac sic dicat, Hic meus Deus non est sicut ceteri: namque uia eius impolluta, uerba eius in tribulatione probata, spes illius certa et firma, qui protegit sperantes in se, ne deficiant in tentatione . Quid tam impollutum, tam mundum, quam Dei uirtus, et Dei sapientia Christus ? qui ait, Ego sum uia . Teneamus ergo hanc uiam, et mundabimur: custodiamus eius eloquia, et non errabimus: figamus in ipso spem nostram, et securi sub eius protectione ambulabimus. Et merito sperandum est in illo:

32. Quoniam quis Deus preter Dominum? aut quis Deus preter Deum nostrum? Deus, qui nos creauit, Deus, qui nos regit, Deus quem amamus, Dominus quem timemus. Si inueniremus talem, aut meliorem, fortassis in illo esset sperandum. 80 Sed quia cunctis melior est, et sublimior  restat, in ipso, spes nostra fixa permaneat.

 33. Qui precinxit me uirtute. Scilicet fide, spe et caritate. Et posuit immaculatam uiam meam. uidelicet, ut innocenter uiuam. Et notandum, quod non ait, Cinxit me, sed Precinxit. Magnum quidem omnipotentis Dei donum est, cum ante quisque precingitur, quam ad uitia relaxetur. Nec mirum si eorum uiam immaculatam posuit, quos taliter precinxit: quia ubi precedit cingulum uirtutum, non possunt impedire macule et laxure uitiorum. Hinc est, quod Dominus nos iubet lumbos nostros precingere , ut ante quisque se restringere contra uitia debeat, quam laxatus et impeditus cadat.

34. Qui per fecit pedes meos tanquam ceruorum. Id est , affectus animi, quibus tanquam pedibus sustentor et proficio, ad transcendenda spinosa et umbrosa implicamenta huius seculi. Et super excelsa statuens me. Id est celestibus regnis, ubi Sanctorum est habitatio. Unde Apostolus ait, Nostra autem conuersatio in celis est . Sic proculdubio  debemus affectus nostros, et gressus operum nostrorum in hac terra disponere, ut calcatis spinosis desideriis huius seculi, mentem nostram in celestibus studeamus stabilire.

35. Qui docet manus meas ad prelium. Qui  docet me operari ad superandos inimicos, qui nobis intercludere celestia regna conantur. Et posuisti, ut arcum ereum brachia mea. Id est inlatigabilem intentionem bonorum operum. Usus prophetarum est, cito mutare personam. Modo ad Deum loquitur propheta, siue Ecclesia, modo ad proximum. Ad Deum, uidelicet a quo accepit, quod loquitur. Ad proximum, cui expendat, quod accepit. Non sufficit nobis habere gressus rectos ad sectandam iustitiam, nisi habeamus doctas manus ad pugnam. Neque enim retineri potest iustitia sine pugna. Sunt autem multa genera preliorum: nam est nobis colluctatio aduersus principes, et potestates rectores tenebrarum . Est nobis pugna aduersus seculum: est in nobis ipsis discordia inter carnem et spiritum  . Contra hec nos oportet doctos esse ad prelium, et pugnare armis iustitie a dextris et a sinistris : et habere fortem et inflexibilem intentionem, tanquam arcum ereum, ad feriendum et fugandum inimicum. Et recte intentiones brachiis comparantur, quia sicut in brachiis fortitudo, et manus adherent brachiis: ita fortis debet esse nostra intentio, et ab ipsa procedere robusta operatio. Sed quia nos fragiles, et inimici nostri nobis sunt robustiores: opus est, ut fiat nobis, quod sequitur:

36. Et dedistis mihi protectionem salutis tue, et dextera tua suscepit me. Dat electis suis Dominus salutem suam, qua eos protegat, tanquam nudos. Dat dexteram suam, id est fauorem gratie sue, qua suscipiat eos, tanquam medicus egrotos. Si timueris estus uitiorum, et tela inimicorum inuisibilium, siue aduersitates persequentium hominum: postula protectionem  diuine salutis. Si senseris te peccatorem et infirmum, multis uitiis et negligentiis corruptum: postula Dei misericordiam, et subleuantem dexteram, ut ab eo suscipiaris et saneris. Ipse enim 81 est uera salus, qui protegit suos ab exteriore persecutione. Ipse est subleuans misericordia, qui suscipit, et sanat a propria infirmitate corporis et anime. Et quia eosdem, quos protegit et curat, aliquando utiliter flagellat, recte subiunctum est: Et disciplina tua correxit me in finem, et disciplina tua ipsa me docebit. In hoc apparet, quod nos diligit celestis Pater, quia nobis dare dignatus est disciplinam. Hinc Scriptura sacra nos admonet dicens, Fili, noli negligere disciplinam patris tui, et ne fatigeris cum ab eo argueris. Quem enim diligit Dominus, corripit: flagellat omnem filium, quem recipit , Hec autem Domini disciplina ad duo est utilis: corrigit mores, docet scientiam. Bene morigeratum, bene doctum reddit hominem disciplina Dei. Sic autem corrigit et docet, ut mittat eum  in finem, id est, in Christum, qui est finis laboris, et merces operis. Hac proculdubio disciplina correctus et doctus erat, qui dicebat: Gloriamur in tribulationibus, scientes, quia tribulatio patientiam operator, patientia probationem, probatio spem, spes autem non confundit; quia caritas Dei diffusa est in cordibus nostris per Spiritum sanctum, qui datus est nobis . Unde apte subiungitur:

37. Dilatasti gressus meos subtus me. Ne [a 1Kb] impediant  carnales angustie, quoniam latam fecisti caritatem meam, operantem hilariter, et de ipsis, que subter me sunt, mortalibus rebus et membris. Et non sunt infirmata uestigia mea. Id est, signa, que impressi ad imitandum te. Dilatatos gressus habet subtus se, quisquis gloriatur in tribulationibus. Si foris est angustia doloris, intus est latitudo caritatis. In seruorum Dei cordibus tanto crescit amor Dei, quanto foris impugnat aduersitas mundi. Eius autem non sunt infirmata uestigia, qui confirmat  cor suum ad toleranda mala propter Deum, qui potest dicere cum Apostolo, Quis nos separabit a caritate Christi? Tribulatio, angustia, an persecutio, an fames, an nuditas, an periculum, an gladius? Certus sum, inquit, quia neque mors, neque uita, neque angeli, neque principatus, neque potestates, neque creatura alia poterit nos separare a caritate Dei, que est in Christo Iesu . Quisquis ergo talis est, ut supra dictum est, scilicet precinctus uirtute, perfectus opere, ad preliandum doctus, in disciplina eruditus, perfectus in caritate, inuictus in tribulatione: qui iam a nemine superatur, idoneus est, ut iam inimicos suos persequatur. Unde uoce perfectorum subiungitur:

38. Persequar inimicos meos, et comprehendam illos: et non conuertar donec deficiant. Persequuntur inimicos suos sancti uiri, cum malignos spiritus, siue carnales affectus a se repellunt et reprimunt, orando, uigilando, carnem suam domando, spiritualibus studiis deseruiendo. Inimicos autem comprehendere  est, immundorum spirituum calliditates subtiliter inquirendo cognoscere, et cognitas euitare. uel inimicos comprehendit, quisquis carnales animi motus sub iure rationis constringit. Nec conuerti debet ab hac intentione, ab hoc studio, donec deficiant, id est, penitus absumantur ea, que illicite animo reluctantur. Recte ergo subiungitur,

82 39. Confringam illos, nec poterunt stare: cadent subtus pedes meos. Si poteris confringere hostes tuos, si non permiseris regnare peccatum in tuo mortali corpore : si uires eis abstuleris, ut non prebeas membra. tua arma iniquitatis peccato . Sic etiam stare non poterunt, si mox ut senseris tentationem, a te repuleris, si statim, ut uideris peccatum, emendaueris. Confringere inimicos nos docet Apostolus, cum dicit, Mortificate membra  uestra, que sunt super terram, fornicationem, immunditiam, luxuriam, et cetera . Cadent etiam subtus pedes tuos, si uitia et concupiscentias in corde tuo abominatus fueris, et despexeris, et insuper affectus bonos et spirituales actiones apposueris. Unde alibi uir perfectus ait. Iniquitatem odio habui, et abominatus sum: legem autem tuam dilexi . Hec duo faciunt perfecte superare diabolum et peccatum, scilicet amor Dei, et odium mali.

40. Et ne hoc uideatur ascribere suis uiribus, recte subinfertur, Et precinxisti me uirtute ad bellum: et supplantasti insurgentes in me subtus me. Si uis superbiam in te insurgentem supplantari subtus te, ora Deum, ut precingat te humilitate. Si uis subtus te luxuriam supplantari, precare Dominum, ut precingat te castitate . Quodcunque uitium contra te insurgere uideris, postula a Domino uirtutem contrariam illi uitio, qua illud debelletur, et fiat tibi, quod sequitur:

 41. Et inimicos meos dedisti mihi dorsum: Id est, retrorsum conuertisti. Et odientes me disperdidisti. Quasi dorsum inimici dantur, cum illiciti appetitus et uitia penitus obliuioni traduntur; cum retro non respicitur per delectationem, et mentis oculus ad celestia contemplanda, et ea, que ante nos sunt appetenda, dirigitur. Disperdit autem odientes nos Dominus, quando repellit a nobis malignos spiritus, ne nos sentent, ne nobis noceant. uel in eo, quod superius dictum est, Persequar inimicos meos, hostes sancte Ecclesie conuenienter possumus intelligere, quos sancti et perfecti uiri quotidie non cessant persequi, arguendo, increpando, uetando, excommunicando: et ex his quosdam comprehendunt, et attrahunt ad fidem, ad penitentiam, ad conuersionem: nec conuertuntur a predicatione, donec illi deficiant ab iniquitate. Confringunt a statu superbie, atque sibi substernunt sub omnimoda humilitate, et precincti armis uirtutum sic supplantant eos a uitiis, ut  qui insurgentes erant persequendo, subsequentes fiant penitendo. Et qui preibant minando, et trahendo, retrorsum fiant obediendo: de odio conuersi ad caritatem, de conuentione malitie dispersi et diuisi ab inuicem. Et quia ex supradictis inimicis nonnulli a Domino reprobantur, quia uidelicet, et toto corde non conuertuntur, nec ueraciter peccata sua confitentur, nec pure Domini misericordiam deprecantur: subiunctum est,

42. Clamauerunt, nec erat, qui saluos faceret: ad Dominum, nec exaudiuit eos. Non enim omnis, qui dicit mihi Domine, Domine, intrabit in regnum celorum . Unde Apostolus quibusdam non recte clamantibus ait, Petitis, et non accipitis, eo quod male petatis . Clamabunt etiam 83 reprobi in die iudicii, dicentes, Domine Deus, aperi nobis . Et non erit, qui eos exaudiat: sed dicitur eis, Amen dico uobis, nescio uos . De quibus uoce capitis subinfertur:

43. Et comminuam eos, ut puluerem ante faciem  uenti; ut lutum platearum delebo eos. Quia aridi non receperunt imbrem misericordie Dei, quia leues et mobiles ante uentum tentationis fuerunt, merito a terra uiuentium tollentur, atque in modum pulueris comminuentur, cum dicetur eis, Ite maledicti in ignem eternum . Qui merito lutum platearum dicti sunt , quia in lata et spatiosa uia, in immunditiis et uitiis uixerunt. Qui utique delebuntur a Domino, sicut scriptum est, Deleantur de libro uiuentium, et cum iustis non scribantur .

44. Eripies me de contradictionibus populi. Qui dixerunt, Si dimiserimus illum uiuum, seculum sequetur illum .

45. Constitues me in caput gentium. Ut gentes in me credant, ut sim illis in Deum, ipsi sint mihi in  populum . Cecitas ex parte contingit in Isrel, ut gentium multitudo saluaretur . Noluerunt enim Iudei recipere uerbum fidei , unde eis dictum est: uobis primum oportuit predicari uerbum Dei, sed quia repulistis istud, et indignos uos fecistis eterne uite: ecce conuertimur ad gentes , de quibus subditur, Populus, quem cognoui: Quem corporali presentia non uisitaui, seruiuit mihi, Precepta mea custodiuit. In auditu auris obediuit mihi. Oculis me non uidit, nomine meo tantum audito predicatores meos recepit. Esto et tu ex populo isto fideli, ut si Christum non uidisti in carne, seruias tamen ei in spiritu, et sis ei obediens in tota uoluntate, ut beatus esse merearis, cum eis de quibus scriptum est, Beati qui non uiderunt, et crediderunt . Caue autem eorum exemplum, de quibus subditur:

46. Filii alieni mentiti sunt mihi, filii alieni inueterati sunt, et claudicauerunt a semitis suis. Filii Dei fuerunt Iudei, sed Christum interficientes filii diaboli  facti sunt . In ueritate non permanentes, Legis facti preuaricatores, mentiti sunt . In primi hominis peccato inueterati sunt, quia nouum hominem recipere noluerunt: Et claudicauerunt a semitis suis, id est, a Lege et Prophetis, siue in suis intellectibus, uel in fide uno pede nitentes, id est, Patrem et non Filium adorantes: uel uetus et non nouum Testamentum sequentes, siue literam et non spiritum tenentes. Inde est, quod ait Apostolus: Qui et idoneos nos fecit ministros noui Testamenti: non litera, sed spiritu. Litera enim occidit, spiritus autem uiuificat . His enim pedibus graditur sancta Ecclesia, his pedibus ad celestia promouetur. Deinde ad nostram edificationem, quid subiungat audiamus.

47. uiuit Dominus, et benedictus Deus meus, et exaltetur Deus salutis mee. Dii gentium non uiuunt, nec aliquem saluare possunt. . Et ideo nec benedicendi sunt, nec exaltandi. Nos autem talem Dominum et talem Deum habemus, qui in eternum uiuit, qui nos regit, ut Dominus, creauit, ut Deus: qui seipsum nobis tradidit, qui salutis nostre auctor extitit. Unde recte a nobis benedicendus est, exaltandus, amandus, colendus et uenerandus.

84 48 et 49. Deus qui das uindictas mihi, et subdis populos sub me, liberator meus de inimicis meis iracundis. Et ab insurgentibus in me exaltabis me, a uiro iniquo eripies me. Non solum salutem prestat Deus electis suis, sed etiam uindictam tribuit de inimicis. Tantas uindictas dedit Deus Pater Christo filio suo de inimicis suis iracundis, scilicet Iudeis, qui tanto iracundie et furoris zelo accensi sunt, ut contra Deum suum insurgerent, et tanquam uir unus et iniquus conuenirent in unum, aduersus Dominum et aduersus Christum eius : tantas, inquam, uindictas dedit, ut eos quos susceperat regendos, et nutriendos tanquam filios, propter perfidiam et uesaniam  illorum, reprobaret atque deiiceret tanquam alienos. A quibus liberatus est Christus, cum a mortuis resurrexit. Exaltatus est, cum ad dexteram Patris ascendit. Ereptus est, quando uerbum fidei, quod Iudeis ablatum est, gentibus tradidit. Unde bene dicitur, Et subdis populos sub me. Cum enim unum Iudaicum populum, iugum fidei respuentem, dure iudicando deseruit, multos nationum populos misericorditer uocando, eidem iugo subdidit. Unde subiungitur:

50. Propterea confitebor tibi in nationibus, Domine, et nomini tuo psalmum dicam. Idest, per meos fideles ubique terrarum te laudabo, et in tuo nomine bona agent. In hoc loco confessio laudem significat. Psalmus uero bonam operationem. Ille Deum uere et integre laudat, cuius in laude ipsius lingua et uita  concordat. Adhuc unde laudandus sit Deus, ostenditur, cum subinfertur:

51. Magnificans salutes regis eius, et faciens misericordiam Christo suo Dauid, et semini eius usque in seculum. Nondum erant magnificate salutes eius, quando notus erat tantum in Iudea Deus. Sed tunc excreuit salutum eius magnificentia, quando predicatum est admirabile nomen eius in uniuersa terra, quando dictum est Apostolis, Ite, predicate Euangelium omni creature. Tunc proculdubio fecit misericordiam Christo suo Dauid [a 1Kb] quando equalem sibi per diuinitatem, uoluit nasci ex semine Dauid secundum carnem. Et semini eius usque in seculum, idest, in eternum similiter misericordiam fecit, quando credentibus in eum remissionem peccatorum, et uitam eternam donauit. Unde scriptum est, uocabo non plebem meam, plebem meam: et non misericordiam consecutam, misericordiam consecutam . Et erit quicunque inuocauerit nomen Domini, saluus erit .



TITULUS PSALMI XuIII.


1. Titulus  huius Psalmi notus est, quia non Dominus iehsu Christus hec dicit, sed de illo hec dicuntur. In finem psalmus Dauid. Negotium est commendare statum catholice religionis, et predicatores Ecclesie, et illum a quo predicationem acceperunt. Et hoc facit, ut intelligantur delicta, et corrigantur: et sic immaculatus homo complaceat Deo. uox Prophete per spiritum sanctum dicentis, uel Ecclesie.



PSALMUS XuIII.

2. Celi enarrant gloriam Dei, et opera manuum eius annuntiat firmamentum. Idest, Apostoli 85 et Euangeliste, qui merito dicuntur celi, propter uite celsitudinem, et firmamentum propter fidei et caritatis soliditatem; enarrant gloriam diuinitatis, et annuntiant nobis opera humanitatis. Enarrat gloriam Dei Ioannes, cum dicit, In principio erat uerbum, et uerbum erat apud Deum, et Deus erat uerbum  . Annuntiat opera Dei, cum subiungit, Et uerbum caro factum est, et habitauit in nobis . De gloria quoque eius subdit, dicens, Et uidimus gloriam eius, gloriam quasi Unigeniti a Patre, plenum gratie et ueritatis . Ex his duobus, scilicet diuinitate et humanitate, consistit uera et catholica fides. Et quia hec cum discretione, iuxta capacitatem audientium predicanda sunt, recte subinfertur:

3. Dies diei eructat uerbum, et nox nocti indicat scientiam. Dies diei, idest spirituales spiritualibus: nox nocti, idest carnales carnalibus. Utrique enim audiunt, etsi non utrique similiter sapiunt. Isti tanquam uerbum ructuatum, illi audiunt tanquam scientiam annuntiatam. Quod enim ructuatur, presentibus ructuatur, quod autem nuntiatur, longe positis nuntiatur. Dies diei uerbum eructat, cum dicit Paulus, Sapientiam loquimur inter perfectos . Nox nocti scientiam indicat, cum se minus intelligentibus,  tanquam minus intelligens transformat, dicens, Nihil iudicaui me scire inter uos, nisi Christum Iesum, et hunc crucifixum . Et iterum, Non potui loqui uobis tanquam spiritualibus, sed tanquam carnalibus lac potum dedi uobis, non escam .

4. Non sunt loquele neque sermones, quorum non audiantur uoces eorum. In apostolorum Actibus legitur, quomodo ueniente super eos Spiritu sancto, omnes impleti sunt illo, et loquebantur linguis omnium gentium, sicut Spiritus dabat eis pronuntiare . Sed non ibi tantum, ubi impleti sunt, sonuerunt.

5. In omnem terram exiuit sonus eorum, et in fines orbis terre uerba eorum. Ideo et nos hic loquimur. Sonus enim ille usque ad nos peruenit.

6. In sole posuit tabernaculum suum. Dominus  ut aduersus regna temporalium errorum belligeraret, non pacem, sed gladium missurus in terram : in tempore posuit tanquam militare habitaculum suum, hoc est dispensationem incarnationis. uel in sole, idest, in manifestatione posuit tabernaculum suum, scilicet Ecclesiam suam, que in hoc seculo non habet fundamentum. Unde ipsa ait, Nostra autem conuersatio in celis est. Et ipse tanquam sponsus procedens de thalamo suo. Idest, de utero uirginali ubi Deus nature humane tanquam sponsus sponse copulatus est: uerbum enim caro factum est , et in utero uirginali thalamum inuenit, atque inde, tanquam de castissimo procedens cubili, humilis misericordia infra omnes, fortis maiestate supra omnes apparuit . Unde sequitur: Exsultauit ut gigas ad currendam uiam. Exsultauit sicut fortissimus, et ceteros homines incomparabili uirtute precedens, non ad habitandum, sed ad currendam uiam . Non enim in uia peccatorum stetit. Natus est, creuit, docuit, passus est, resurrexit,  ascendit. Cucurrit uiam, non adhesit in uia. uis audire, quantum cucurrit?

86 7. A summo celo egressio eius. Et occursus eius usque ad summum eius. A Patre  egressio eius non temporalis sed eterna, qua de Patre natus est: et occurrit plenitudine diuinitatis usque ad equalitatem eius. A summo celo egressio eius, quia exiuit a Patre, et uenit in mundum . Et occursus eius usque ad summum eius, quia iterum reliquit mundum, et iuit ad Patrem . A summo ad summum est cursus eius, quia deitate et potentia est equalis Patri. Postea uero quam excurrit inde, et recurrendo remeauit, misit Spiritum suum: uise sunt illis, super quos uenit, lingue diuise uelut ignis . Et ideo sequitur: Nec est qui se abscondat a calore eius. Sicut ignis uenit Spiritus sanctus fenum carnis consumturus, aurum cocturus, et purgaturus . uel sic potest intelligi, Nec est qui se abscondat a calore eius, idest, qui non habeat  aliquem calorem, uel aliquam gratiam Spiritus sancti : cum omnes intellectum habeant et rationem.

8. Lex Domini immaculata conuertens animas. Lex  Domini ipse est, qui uenit legem implere, non soluere : et immaculata lex, quia peccatum non fecit, nec inuentus est dolus in ore eius ; non premens animas seruitutis iugo, sed ad se imitandum [a 1Kb] in libertatem conuertens. uel Domini lex immaculata intelligi possunt diuina mandata, de quibus dicit Apostolus, Lex quidem sancta, et mandatum iustum, et bonum . Ego autem carnalis sum, uenundatus sub peccato. Hec quidem lex, aspirante diuina gratia, animas conuertit, peccatores ad penitentiam mittit, tepidos accendit, pigros excitat, immundos mundat, iniustos iustificat. Testimonium Domini fidele sapientiam prestans paruulis: Eloquia diuina non immerito dicuntur lex et testimonium. Lex, quia docent et precipiunt: testimonium, quia in eis quantum nos diligat, Deus  probare dignatur. Et ipsum testimonium est fidele, idest, credibile. Per hoc enim testimonium quod in illo uidemus impletum, sicut lex diuina docet: etiam futura erga nos, que sempiterna promissa sunt, exspectamus et speramus implenda. Et ista lex et hoc testimonium sapientiam prestat paruulis, idest , humilibus. Unde scriptum est, Super quem requiescit spiritus meus, nisi super humilem et quietum et trementem sermones meos ? Et rursus, Confitebor tibi Pater, quia abscondisti hec a sapientibus et prudentibus, et reuelasti ea paruulis . Prestat ergo sapientiam paruulis, quia instruit humiles de diuinis.

9. Iustitie Domini recte, letificantes corda, preceptum Domini lucidum, illuminans oculos. Recte sunt  iustitie Domini , idest, inflexibiles: non declinant ad dexteram siue ad sinistram, non flectuntur in prosperis siue in aduersis: corda obseruantium eas letificant spirituali gaudio. Preceptum quoque  Domini lucidum est, sine uelamento carnalium obseruationum: illuminans oculos, idest, hominis interioris aspectum.

10. Timor Domini sanctus permanens in seculum seculi. Timor Domini, non ille  sub lege penalis, temporalia bona sibi subtrahi perhorrescens, quorum dilectione anima fornicatur, 87 sed castus, quo Ecclesia sponsum suum quanto ardentius diligit, tanto diligentius cauet offendere. Et ideo non foras mittit consummata dilectio timorem hunc , sed permanet in seculum seculi.

11. Iudicia Domini uera, iustificata in semetipsa. Iudicia eius , qui non iudicat quenquam, sed omne iudicium dedit Filio : uere iustificata incommutabiliter. Neque enim, uel minatus, uel pollicitus Deus quenquam fallit, aut  quisquam uel impiis supplicium eius, uel piis premium eius potest eripere. Iudicia Domini iustificata sunt in semetipsa, idest per unitatem, non ad rixas diuisionis, sed ad congregationem unitatis. Ideo linguis omnium loqui fecit, in quos primo uenit: quia linguas omnium gentium se in unitate congregaturum esse nuntiauit. Quod tunc faciebat unus homo, accepto Spiritu sancto, ut linguis omnium gentium loqueretur, hoc modo unitas facit: linguis omnibus loquitur in omnibus gentibus. Et ipsa iudicia Domini sunt Desiderabilia super aurum et lapidem pretiosum multum et dulciora super mel et fauum. Per hec duo, scilicet aurum et lapidem pretiosum, que magis desiderantur in hoc seculo, uult comprehendere omnes diuitias. Et per alia duo, idest, mel et fauum, quibus nichil in hoc mundo est dulcius, uult intelligere omnes dulcedines: ut tu intelligas nichil tam dulce, tam pretiosum, tam amandum, tam appetendum, quam diuina iudicia. Et cum ea tam cara esse  intellexeris: diligas et custodias illa: quatenus mercedem inde celestem et recipere merearis, et dicatur de te quod sequitur:

12. Etenim seruus tuus custodit ea, in custodiendis illis retributio multa. Quam dulcia ista sunt, custodiendo probat seruus tuus. Non custodienti quidem amara sunt: et sequitur pena. In custodiendis autem  retributio multa: non in aliquo extra posito commodo, sed in eo ipso, quo iudicia Dei custodiuntur, multa retributio est, et gaudetur in eis. Inter hec autem iudicia diuina que desiderat, et retributionem celestem quam sperat, de propriis uir sanctus uidetur expauescere peccatis, cuius subiungit:

13. Delicta quis intelligit? Et ideo sequitur oratio. Ab occultis meis munda me, et ab alienis parce seruo tuo. Non est mirum si delicta sua quisque non intelligat, quia ipsa tenebre sunt, et oculum cordis impediunt, nec lucem sinunt uidere, nec se. Ergo  Deo dicamus, qui nouit uidere quid purget, nouit inspicere  quid sanet.

14. Illi dicamus, Ab occultis meis munda me, et ab alienis parce seruo tuo. Delicta mea inquinant me, delicta aliena affligunt me. Ab his munda me, ab alienis parce. Tolle mihi ex corde malam cogitationem, repelle a me malum suasorem. Ista duo genera delictorum propria simul et aliena, primitus in exordio claruerunt. Diabolus suo delicto decidit. Adam alieno deiecit. Si mei non fuerint dominati, tunc 88 immaculatus ero, et emundabor a delicto maximo. Non ait, si non fuerint in me delicta: sed, si mei  non fuerint [b 1Kb] dominati. Impossibile est enim hominem esse sine peccato, quandiu mortaliter uiuit, teste Apostolo qui ait, Si dixerimus quia peccatum non habemus, nos ipsos seducimus, et ueritas in nobis  non est . Ergo et si habeamus peccatum in carne, et si pungat nos carnalis concupiscentia, si resistimus quantum possumus ex uoluntate, si non consentimus ex spiritu, immaculati sumus apud Deum, nec imputabitur, quandiu non dominabitur nobis peccatum. Sed quod est maximum delictum, de quo ait, Et emundabor a delicto maximo? Proculdubio  superbia hec tam magnum est uitium, quod deiecit angelum, et ex angelo fecit diabolum, eique interclusit in eternum regnum celorum. Magnum hoc delictum est, et caput atque caussa omnium delictorum. Scriptum est enim, Initium omnis peccati superbia . Et ne quasi leue aliquid contemnas, Initium, inquit, superbie hominis apostatare a Deo . Non leue malum est hoc uitium, [a 1Kb] fratres mei: huic uitio in his personis quas uidetis amplas, displicet humilitas Christiana. Propter hoc uitium dedignantur subdere colla iugo Christi, obligati arctius iugo peccati. Ab hoc uitio quod est caput omnium uitiorum  facta est apostasia a Deo, eunte anima in tenebras, male utente libero arbitrio, peccatis etiam consecutis ceteris. Propter hoc uitium, propter hoc magnum superbie peccatum Deus humilis uenit. Hec caussa, hoc peccatum magnum. Iste morbus animarum omnipotentem medicum de celo deduxit, usque ad formam serui humiliauit, contumeliis egit, ligno suspendit, [b 1Kb] ut ad saluantem medicinam curreret hic timor. Iam tandem ERUBESCAT homo esse superbus, propter quem factus est humilis Deus. Ita, inquit, mundabor a delicto maximo, quia Deus superbis resistit, humilibus dat gratiam . uere ille immaculatus est, qui hoc delicto caret: quia hoc est ultimum redeuntibus ad Deum, quod recedentibus primum fuit.

15. Et erunt ut complaceant eloquia oris mei, et meditatio cordis mei in conspectu tuo semper. Sic complacebunt eloquia nostra, et meditationes in conspectu tuo semper: si prius delicta fuerint edomita,  et extincta superbia. Ex his profecto uerbis instruimur, ut Domino Deo nostro placere studeamus, in nostris sermonibus atque cogitationibus delicta illicita refrenando, atque a superbia nos emundando. Et ideo dicamus quod sequitur: Domine, adiutor meus et redemptor meus. Adiutor esto  in bonis, et redemptor in malis. Adiutor, ut habitemus in caritate tua: redemptor, ut liberes nos ab iniquitate nostra.



TITULUS PSALMI XIX

1. In finem psalmus Dauid. Iste psalmus attribuendus est Prophete Dauid, considerationem suam 89 dirigenti in finem, id est Christum, qui est finis, et completio legis: sicut ipse dicit, Non ueni legem soluere, sed adimplere . Propheta ergo in hoc psalmo, non exorandi necessitate, sed ex magna affectione, ea que uentura, plenus Spiritu sancto preuidebat, sub figura optandi cauit: hoc intendens, ut exposita nobis Christi resurrectione, cui uenture applaudit, confirmet nos, ut credamus  nos resurrecturos, et in celestibus consessuros : ut quo precessit celsitudo pastoris, sequatur humilitas gregis. Et per hoc quod sub figura optandi hoc facit, desiderium et letitiam, quam inde habuerit, ostendit. Dixit itaque Christo:



PSALMUS XIX.

2. Exaudiat te Dominus in die tribulationis: protegat te nomen Dei Iacob. Quare non ait, in die pacis, uel prosperitatis, uel gaudii, sed in die, inquit, tribulationis exaudiat te? Placet quidem Deo, et utilis est iusto tribulatio in hoc seculo. Ipsa enim cor humiliat, atque ad orandum excitat, et facit dignum ut  exaudiatur: unde alibi idem uir sanctus ait, In tribulatione inuocaui Dominum et exaudiuit me . Dicit ergo Propheta optando et prenuntiando futura, Exaudiat te, o Christe, Dominus Pater in die tribulationis, idest, in tempore passionis tue. Exaudiat, inquam, ut te resurgere faciat: protegat te immortalitate nomen Dei Iacob, idest, qui appellatus est Deus Iacob. Ad te enim  pertinet [c 1Kb] posterius natus populus, quia maior seruiet minori.

3. Mittat tibi auxilium de sancto. uidelicet de seipso. Ipse enim sanctus sanctorum est, a quo bona cuncta procedunt, teste Apostolo, qui ait, Omne datum optimum, et omne donum perfectum desursum est descendens a Patre luminum . Et de Sion tueatur te. Faciens  tibi sanctificatum corpus Ecclesiam de speculatione tutam, que expectat quando uenias a nuptiis. Sion quippe interpretatur speculatio. Et hi pertinent ad Sion et ad Corpus Christi, qui contemtis terrenis, mentis oculum  dirigunt ad superna.

4. Memor sit omnis sacrificii tui: Hoc est , memores nos faciat omnium iniuriarum et contumeliarum, quas pro nobis pertulisti. Et holocaustum tuum pingue fiat. Et crucem, in qua totus oblatus es Deo, in letitiam resurrectionis conuertat. Holocaustum quidem eius pingue apparuit, quando in cruce pendens, et seipsum pro nobis Deo offerens, pinguedine caritatis plenus pro suis persecutoribus exorauit, dicens: Pater, ignosce illis, quia nesciunt quid faciunt . O dulcis Domine, quam pingue cor tuum fuit, quam suauiter arsit, quam mirabiliter nobis intus redolet!

5. Tribuat tibi secundum cor tuum. Qui scisti  quid utilitatis haberet passio tua. Et omne consilium tuum confirmet. Non solum quo animam tuam posuisti pro amicis tuis , ut mortificatum granum copiosius surgeret: sed etiam quo cecitas ex parte in Isrel facta est, ut plenitudo  gentium intraret, et sic omnis Isrel saluus fieret .

6. Letabimur in salutari tuo. Non in terrenis 90 diuitiis, non in transitoria gloria, non in uanitate huius mundi: sed in eo qui in eternum saluare nos potest. Et in nomine Dei nostri magnificabimur. Non in nomine nostro, non in meritis, neque in uiribus nostris: sed in nomine Dei nostri magnificabimur. Inuocemus ergo  nomen Domini Dei nostri super nos, et confessio nominis illius non solum non perdet, sed etiam exaltabit nos.

7. Impleat Dominus omnes petitiones tuas. Non solum  quas habuisti in terra, sed etiam quibus in celo interpellas pro nobis . Aduocatum, inquit Apostolus, habemus apud Patrem Iesum Christum , et ipse interpellat pro nobis. Magna nobis fiducia est, quod ipse qui Iudex noster futurus est, orare pro nobis non cessat . Tantum caueamus ne ingrati simus, ne quod ipse misericorditer postulat, duritia cordis nostri a se repellat.  Nunc cognoui quoniam saluum fecit Dominus Christum suum. Ac si diceret Propheta, Ea que premisi, non ex diffidentia oraui: quia nunc tanto ante tempus certus sum, quoniam saluum fecit Dominus Filium suum, in passione confirmando, in obedientia conseruando, a mortuis suscitando, ad celos subleuando, ad dexteram suam collocando. Ideo ponit preteritum pro futuro: quia illud quod futurum intelligebat de Christo, ita erat sibi certum, ac si esset preteritum. Exaudiet illum de celo sancto suo. Non  de terra tantum, ubi se petit clarificari, uerum etiam de celo, ubi iam ad dexteram Patris interpellans pro nobis, diffundit inde Spiritum sanctum  super credentes in se . In potentatibus salus dextere eius. Potentatus nostri sunt salus fauoris eius, cum etiam de tribulatione dat auxilium, ut quando infirmamur, tunc potentes simus . Nam uana salus hominum, que non dextere, sed sinistre eius est. Hac enim tolluntur in magnam superbiam, quicunque peccantes temporaliter salui facti sunt.

8. Hi in curribus, et hi in equis. uolubili  successione temporalium bonorum feruntur, et hi superbis trahuntur honoribus, atque in his exultant. Nos autem in nomine Domini Dei nostri inuocabimus. Nos autem spem figentes in eternis, neque gloriam nostram querentes, in nomine Domini Dei nostri exultabimus.

9. Ipsi obligati sunt, et ceciderunt. Et ideo  ipsi temporalium rerum cupiditate obligati sunt, timentes parcere Domino, ne a Romanis perderent locum : et irruentes in lapidem offensionis et petram scandali , de spe  celesti ceciderunt, quibus cecitas in Isrel ex parte facta est , ignorantibus Dei iustitiam, et suam uolentibus constituere. Nos autem surreximus et erecti sumus. Nos uero ut populus gentium intraret, de lapidibus excitati filii Abraham , qui non sectabamur iustitiam, apprehendimus eam: et resurreximus, nec uiribus nostris, sed per fidem iustificati erecti sumus .

10. Domine, saluum fac regem. Ut ipse qui nobis preliandi exemplum passione sua monstrauerit, offerat etiam sacrificia nostra sacerdos excitatus a mortuis, et in celo constitutus . Et exaudi nos in die qua inuocauerimus te. Quoniam nobis offeres te, Exaudi nos, in die, qua inuocauerimus te.



91 TITULUS PSALMI XX.

1. In finem psalmus Dauid. Propheta congaudens de exaudita oratione, dicit illum regem letari in Domino. Et ostendit quot et quanta bona remuneratus est eum Deus  Pater propter constantiam: et econtrario quanta mala aduersariis suis daturus est. Et hoc facit ut omnes sperent in Domino, et in misericordia Altissimi: ne dextera eius inueniat eos ad perdendum. Et hic notatur intentio, ubi dicit, Inueniatur manus tua omnibus inimicis tuis, et cetera. uox Prophete canentis de Christo ad Patrem:



PSALMUS XX.

2. Domine, in uirtute tua letabitur rex, et super salutare tuum exultabit uehementer. Ac si diceret , Domine Pater, in uirtute tua, quod uerbum caro factum est , letabitur homo Christus iehsu, qui est ante constitutus rex super Ecclesiam tuam, ad expugnandum diabolum, et regendum eam spiritualiter secundum bona opera, et uirtutes, et super eam salutem, quam per eum eidem Ecclesie tribuisti, uehementer exultabit. Letitia ad animam pertinet: exultatio ad corpus. Intus letabitur de diuinitate coniuncta humanitati, foris exultare se ostenditur  de Ecclesia sua per diuinitatem et humanitatem redemta: unde et subditur:

3. Desiderium cordis eius tribuisti ei, et uoluntate labiorum eius non fraudasti eum. Desiderauit enim  manducare pascha, et ponere, cum uellet, animam suam, atque iterum sumere eam: et dedisti ei. Et non fraudasti eum, subtrahendo et uoluntatem labiorum eius. Quam uoluntatem per labia sua manifestauit, sic dicens Deo: uolo Pater, ut ubi sum ego, illic sit et minister mens . Et iterum, Pacem meam, inquit, relinquo uobis . Est et aliud unde letabitur rex, et exultabit uehementer.

4. Quoniam preuenisti eum in benedictionibus dulcedinis, posuisti in capite eius coronam de lapide pretioso. Prius enim quam homo fieret, ab omnibus patriarchis et prophetis benedictus est. Ab ipso etiam Angelo dicente ad Mariam: Benedicta tu in mulieribus, et benedictus fructus uentris tui .  Preuenit ergo Deus Pater Filium suum regem benedictionibus: quia priusquam fieret, benedictus est a pluribus. Et bene additum est., Dulcedinis, quia hec copia benedictionis ex dulcedine sue processit dilectionis. Mutauit amaritudinem ire in dulcedinem misericordie, et peccatoris maledictionem conuertit in peccatorum remissionem. Et hec est benedictio. In capite quoque eius coronam de lapide pretioso posuit: quia  in principio sermonis eius accedentes ambierunt eum lapides pretiosi, discipuli sui, a quibus exordium annuntiationis eius processit. uel per coronam positam in capite eius, totam Ecclesiam ex omni parte Christum circumdantem intelligere possumus: que constat ex uiuis et pretiosis lapidibus, scilicet Apostolis, et martyribus, confessoribus, atque uirginibus. Nec nos mouere debet, quod non dicit, de lapidibus pretiosis, sed de lapide pretioso. Multi enim sunt in unitate fidei unum. Multi unum sunt in compage 92 caritatis: sicut scriptum est, Erat illis anima una et cor unum in Deo  .

5. uitam petiit a te. Resurrectionem  petiit, dicens, Pater, clarifica Filium tuum . Et tribuisti ei longitudinem dierum in seculum et in seculum seculi. Idest longa tempora seculi huius, que haberet Ecclesia, et deinceps eternitatem in seculum seculi. Quod enim mortuus est peccato, mortuus est semel: quod autem uiuit, uiuit Deo .

6. Magna est gloria eius in salutari tuo. Scilicet in eo quod eum saluasti, et resuscitasti, et de corruptibili incorruptibilem, et de mortali immortalem fecisti. Sed adhuc Gloriam et magnum decorem impones super eum. Cum in celo ad dexteram tuam collocabis. Magna  quippe Christo regi gloria est, a morte ad uitam resurgere: sed maior est ei gloria ad dexteram Patris sedere. Et magnus decor est, hominem esse Dominum. uel gloriam et magnum decorem impones, idest, gloriosos et decoros edificabis super  eum, qui Ecclesie est fundamentum : de quo ait Apostolus, Fundamentum aliud nemo potest ponere, preter id quod positum est, quod est Christus iehsu . Gloriam possumus referre ad immortalitatem, siue beatitudinem, siue ad diuinitatem. Decorem autem ad opera et uirtutes. Est et aliud, unde letabitur rex.

7. Quoniam dabis eum in benedictionem in seculum seculi. Prius benedices ei, postea dabis eum in benedictionem populis: ut benedictus benedicat, sanctificatus sanctificet, glorificatus glorificet. Unde Abrahe dictum, In semine tuo benedicentur omnes gentes . uel, Dabis eum in benedictionem in seculum seculi, ut a nobis benedicatur, et laudetur in hoc seculo, et in futuro . Letificabis eum in gaudio cum uultu tuo. Letabitur enim Christus in die iudicii, cum uultus et gloria Dei, quam ipse credentibus promisit , manifestabitur. Salus nostra, et uisio Dei, erit letitia sua. Et tunc erit perfectum gaudium capitis, et corporis,  quando implebitur quod per Apostolum dictum est: Similes ei erimus, quando uidebimus eum sicuti est . Et in Euangelio, Iterum autem uidebo uos et gaudebit cor uestrum, et gaudium uestrum nemo tollet a uobis . Et merito debes eum letificare, uel in se secundum humanitatem, uel in membris suis.

8. Quoniam rex sperat in Domino. Non superbit propter regalem dignitatem, sed humilis corde in te Domino et Patre suo spem suam constituit. Et in misericordia Altissimi non commouebitur. Non conturbabit  humilitatem eius obedientia usque ad mortem crucis . Quid in hoc exemplo suo nobis commendat Dominus Deus noster , nisi spei fortitudinem et humilitatem? Si enim rex sperat in Domino, quanto magis nos in eo sperare oportet, qui sumus impotentes et fragiles homines? Si ille non commouetur in misericordia  Altissimi , qui est sine labe peccati , quanto plus in eadem misericordia persistere debemus, qui tot uitiis et peccatis corrupti sumus? Cauendum est enim ne nobis eueniat quod sequitur:

9. Inueniatur manus tua omnibus inimicis tuis, dextera tua inueniat omnes qui te oderunt. Que est manus eius, nisi Filius eius? Ipse quoque est dextera eius, secundum quod equalis 93 est ei . Qui sunt inimici eius, quos ipse odit, et hi qui eum oderunt: nisi illi quos ipse reprobauit, et qui in eum non crediderunt, aut credentes non obedierunt? Omnibus his in die iudicii inuenietur manus, idest, apparebit Christus secundum humanitatem. Inueniet eos dextera eius, idest, idem Dominus Christus, ut destruat eos per diuinitatis uirtutem. Unde et subditur,

10. Pones eos ut clibanum ignis. Idest , constitues eos ardentes intrinsecus conscientia impietatis sue. In tempore uultus tui. Idest, in  tempore manifestationis tue in die iudicii, cum facie ad faciem uidebunt in quem pupugerunt . Unde scriptum est, Et uidebit omnis caro salutare Dei . Tunc Dominus in ira sua conturbabit eos. Dicens, Ite, maledicti, in ignem eternum . Quid tunc fiet? Et deuorabit eos ignis. Heu dolor et tristitia. Data sententia statim sequetur pena. Quam tremenda ira, que tunc erit sine misericordia! Quam seua conturbatio, ubi nulla esse poterit consolatio! Quam infelices anime ille, quas deuorabit ignis qui non extinguetur ! Ubi est uermis qui non morietur, ubi est fletus et stridor dentium .

11. Fructum eorum de terra perdes, et semen eorum a filiis hominum. Si per fructum opus, per semen intelligimus cogitationem, utrunque perdes de terra uiuentium, et de societate sanctorum. Neque enim inimici tui essent, nec tantas penas incurrerent, nisi opera et cogitationes inutiles habuissent. Et  merito hec contigerunt eis.

12. Quoniam declinauerunt in te mala. Dicentes, Expedit nob s ut unus moriatur, et non tota gens pereat . Mala  que sibi imminere te regnante arbitrabantur, in te occidendum detorserunt. Cogitauerunt consilia que non potuerunt stabilire. Cogitauerunt enim nomen tuum de terra delere. Cogitauerunt ut Christum occiderent, ne gentem et locum amitterent. Sed ideo amiserunt, quia occiderunt. Non potuerunt ergo stabilire consilium, quia non est sapientia, non est prudentia, non est consilium contra Dominum . Atque ex hoc scio.

13. Quoniam pones eos dorsum. Ut respiciant retro, et non sint apti regno Dei: ut mente et desiderio terrena appetant et celestia amittant. Sed nunquid omnes perdes? Absit. Cecitas enim ex parte contingit in Isrel, ut multitudo gentium intraret . Reliquie autem salue fient. Unde et subditur:  In reliquiis tuis preparabis uultum eorum. Idest uultum tuum et presentiam tuam, que fuisset eorum, si ipsi credidissent. Preparabis in reliquiis tuis, idest, quos tu tibi saluandos reliquisti. Et ideo.

14. Exaltare, Domine, in uirtute tua. Idest, resurge et mane in equalitate Patris, ut ostendas potentiam tuam, et maiestatem tuam: qui prius uenisti in humilitate. Nos autem Cantabimus et psallemus uirtutes tuas. Cantus ad laudem, psalmus pertinet ad bonam operationem. Ac si diceret: corde et opere celebrabimus, et nota faciemus mirabilia tua.



TITULUS PSALMI XXI.

1. In finem psalmus Dauid, pro susceptione matutina. Iste psalmus attribuendus est Dauid, Id est, manu forti Christo, qui diabolum expugnauit, 94 et mortem deuicit . Qui ideo dictus est Dauid, quia factus est nobis ex semine Dauid secundum carnem. Et ipse nos dirigit in  finem, id est, in sue resurrectionis glorificationem. Et est psalmus pro assumtione matutina, id est, pro resurrectione facta mane. Matutina enim fuit prima sabbati resurrectio eius, qua susceptus est in eternam uitam: cui mors ultra non dominabitur . Dicuntur autem ista in persona crucifixi. Nam de capite psalmi huius sunt uerba, que ipse clamauit, cum in cruce penderet : personam etiam seruans ueteris hominis, cuius mortalitatem portauit. Nam uetus homo noster affixus est cruci cum illo. Intendit autem nos inuitare suo exemplo ad passionem et patientiam. Sicut enim ait Apostolus, Christus passus est pro nobis relinquens nobis exemplum, ut sequamur uestigia eius . Orat autem pro se et pro membris suis: dicit quam despectus fuerit a Iudeis: passionem suam narrat: et liberari animam suam postulat. Inuitat nos ad Dei laudem, predicit gentium conuersionem, et quod annuntiabunt celi, id est Apostoli, iustitiam eius, populo qui nascetur spiritualiter, quem fecit, id est, reformauit Dominus.



PSALMUS XXI.

 2. Deus, Deus meus, respice in me, quare me dereliquisti? longe a salute mea uerba delictorum meorum. Istud uerbum in cruce audiuimus. Ibi dicit Dominus, Heli, Heli, lamasabactani . Interpretatus est illud Euangelista, et dixit eum Hebraice dixisse, Deus meus, Deus meus, quare me dereliquisti ? Quid uoluit dicere Dominus? Non enim dereliquerat eum Deus, quia semper Filius est in Patre, et Pater in Filio: sicut scriptum est, In principio erat uerbum, et uerbum erat apud Deum, et Deus erat uerbum . Ipsum ergo uerbum quod Deus erat, caro factum est. Suscepit mortem pro nobis, et nos fecit corpus suum, pro quo orat ad Patrem, cum dicit, Deus, Deus meus, respice in me, quare me dereliquisti? ac si diceret, O Deus omnium per potentiam, specialiter autem Deus meus per gratiam, respice in me, idest, in meos, respectu tue misericordie. Quare me, idest, meos dereliquisti? Longe a salute mea uerba delictorum meorum. Quomodo dicit delictorum meorum, qui peccata non fecit,  nisi quia ille pro delictis nostris precatur, et delicta nostra sua fecit, ut iustitiam suam nostram faceret?

3. Deus meus, clamabo per diem: et non exaudies: et nocte, et non ad insipientiam mihi. Dixit hoc de me, de te, de illo. Corpus enim suum gerebat, idest, Ecclesiam. Clamabo per diem in rebus  prosperis huius uite, ut non mutentur: nec exaudies, quia uerbis delictorum meorum ad te clamabo. Et nocte, idest, in aduersis huius uite clamabo, ut prosperentur: et similiter non exaudies. Neque hoc facis ad insipientiam mihi, sed potius ut sapiam, quid me clamare uelis. Non uerbis delictorum, nec [Al. ex] desiderio temporalis uite, sed uerbis conuersionis ad te in uitam eternam. Multi clamant et non exaudiuntur; sed ad salutem, non ad insipientiam. Clamauit Paulus, ut auferretur ab eo stimulus carnis: et non est exauditus. Dictum est ei, Sufficit tibi gratia mea. 95 Nam uirtus in infirmitate perficitur . Ergo non est exauditus, sed non ad  insipientiam, imo ad sapientiam: ut intelligat homo medicum esse Dominum, et tribulationem medicamentum esse ad salutem, non penam ad damnationem. Sub medicamento positus ureris, secaris, clamas: non audit medicus ad uoluntatem, sed audit ad sanitatem:

4. Tu autem in sancto habitas, laus Isrel. In illis habitas, quos sanctificasti. Non enim habitas in corpore subdito peccatis. Quoniam  in maleuolam animam non introibit sapientia . Illi qui sunt iusti, qui sunt casti, et puri, et sancti ipsi sunt habitaculum Dei. Talem ergo te exhibe, ut in te habitet Deus. Munda cor tuum, sanctifica temetipsum, ut ex his esse merearis, de quibus dicit Apostolus, Templum Dei sanctum est, quod estis uos . Et bene ait, laus Isrel. Isrel enim interpretatur uidens Deum. Illi Deum laudare nesciunt, qui eum non uident, non intelligunt: nec est speciosa laus in ore peccatoris . Sed  ab his ueraciter laudatur, a quibus spiritualiter uidetur, idest, creditur, intelligitur, amatur. Esto et tu spiritualiter Isrel, ut laus tua sit Deus.

5. In te sperauerunt patres nostri. Nec eos fefellit Spes. Non enim in se illam posuerunt, sed in te. Bonum enim est sperare in Domino, quam sperare in principibus . Et alibi: Speret Isrel in Domino . Et rursus: Auditam fac mihi mane misericordiam tuam, quia in te speraui . Sperauerunt, et liberasti eos. Ab inimicis, a tentationibus, a tribulationibus.

6. Ad te clamauerunt. In tempore tribulationis. Et salui facti sunt. In te sperauerunt, et non sunt confusi. Sperauerunt ut dares eis terram promissionis, et acceperunt. Nouimus et legimus, quam multos patres nostros sperantes in se eruit Dominus. Eruit populum Isrel de terra Aegypti : eruit tres pueros de camino : eruit Danielem de lacu leonum : eruit Susannam de falso crimine . Sperauerunt, clamauerunt, et salui facti  sunt. Et illi peccatores et puri homines fuerunt.

7. Ego autem sum uermis et non homo. Ego autem  non iam ex persona Adam loquens, sed ego proprie iehsu Christus, sine semine incarnatus, sum uermis, quia mortalis, quia de carne natus, quia sine coitu, et sine semine generatus. Non homo, subaudis tantum, sed Deus, ut essem in homine ultra homines. Ego talis, sine semine, sine peccato, factus sum Opprobrium hominum et abiectio plebis. Ecce, tot patres sperauerunt et clamauerunt, et continuo liberati et saluati sunt. Ipsi tamen  puri homines erant, et peccatores. Dominus autem flagellabatur, colaphis cedebatur, sputis deturpabatur, spinis coronabatur, leuabatur in lignum, clamabat, Deus, Deus meus, quare me dereliquisti ? et nemo subueniebat. Quare hoc? Nunquid ea uirtute, qua Deus erat, liberare se non poterat? Poterat plane, sed nolebat. uolebat mori, uolebat nos redimere, uolebat nos exemplo suo informare: ut uel sic  dignaretur humana superbia humilitatem Dei imitari: quia cum in forma Dei esset, humiliauit semetipsum factus obediens non 96 usque ad mortem aliquam uulgarem et communem: sed ad mortem crucis  ignominiosissimam simul et crudelissimam. Propter hoc Deus homo uoluit fieri opprobrium hominum, et abiectio plebis. Opprobrium hominum, propter crucem: abiectio plebis, quia abiecerunt eum, et petierunt Barrabam, qui erat propter seditionem quandam factam in ciuitate et homicidium, missus in carcerem . Petierunt autem sibi donari homicidam: auctorem uero uite crucifigentes abiecerunt. Factus est igitur abiectio plebis Iudaice. Sed iam audiamus in psalmo, quanta passus sit Christus.

8. Omnes uidentes me, deriserunt me: locuti sunt labiis, et mouerunt caput. Omnes, subaudis, illi qui uenerant ad uidendum, ad crucifigendum, habuerunt me derisui in corde suo: et labiis locuti sunt derisoria uerba: ut est illud, Aue rabi. Et mouerunt caput,  dicentes, uah, qui destruis Templum Dei, et in tribus diebus reedificas . Huic prophetie concordat Euangelista, ubi ait, Et pretereuntes illudebant . Et mouentes capita sua locuti sunt labiis hec:

9. Sperauit in Domino, eripiat eum. Hinc Euangelista ait, Confidit in Deum, liberet eum si uult . Saluum faciat eum, liberando: quoniam uult eum. Sicut ipse dicit, hec ironice de Christo dicebant Iudei, et uerum tamen dicebant:

10. Quoniam tu es qui extraxisti me de uentre. Non solum  de illo uentre uirginali , sed etiam de uentre Iudaice gentis, cuius tenebris obtegitur, et nondum in lucem Christi  natus est, quisquis in carnali obseruatione sabbati et circumcisione ceterorumque talium salutem ponit. Spes mea ab uberibus matris mee. Spes mea Deus, non ex quo uberibus uirginis lactari cepi , sed ab uberibus Synagoge, sicut de uentre dixi extraxisti me, ne carnalem consuetudinem sugerem.

11. In te confirmatus sum ex utero. Ipse est , uterus Synagoge, qui me non pertulit, sed iactauit me. Non autem cecidi, quia [b 1Kb] constituisti me. De uentre matris mee, Deus meus es tu. Non effecit uterus matris mee, ut tanquam paruulus oblitus essem tui. Et ideo:

12. Ne discesseris a me: Quia semper mecum eris. Et oportet: Quoniam tribulatio proxima est. Unde in Euangelio, Surgite, eamus: Ecce appropinquabit qui me tradet . Et non est qui adiuuet. Neque Angelus, neque homo, nisi tu solus.

13. Circumdederunt me uituli multi. Iudei pingues, luxuriantes, indomite ceruicis. Tauri pingues obsederunt  me. Anna et Caiphas ceterique maiores. Tauri quidem, quia superbi: Pingues autem, quia malitia pleni erant.

14. Aperuerunt super me os suum. Palam et alta uoce blasphemantes. Sicut leo rapiens et rugiens. Sicut leo rapit predam, ita ipsi ex malitia et crudelitate rapuerunt me ad passionem, rugientes atque irrationabili fremitu, et clamore sonantes, Tolle tolle, Crucifige eum. Reus est mortis .

15. Sicut aqua effusus sum, et dispersa sunt 97 omnia ossa mea. Aqua effusa pedibus labentibus homines in se multotiens cadere facit. Effusus sum sicut aqua, scilicet ad lapsum et ruinam eorum. Ossa Christi Apostoli sunt, quibus corpus eius, quod est Ecclesia, sustinetur, et roboratur. Hec autem dispersa sunt, quia relicto eo, omnes fugerunt: sicut scriptum est, Percutiam pastorem, et dispergentur oues gregis .  Aliter, aqua que funditur, aut abluit, aut rigat. Effusus est Christus, sicut aqua. Abluti sunt sordentes, rigati sunt sitientes. Ossa dispersa Apostoli sunt, missi ad predicationem. Factum est cor meum tanquam cera liquescens in medio uentris mei. Pro mortis dolore hoc intelligi potest, quia dixit, Tristis est anima mea usque ad mortem: atque pre angustia factus est sudor illius tanquam gutte sanguinis decurrentis usque in terram: ita ut necesse fuerit eum ab Angelo celitus misso confortari . Accessit enim  Angelus de celo, confortans eum. uel cor meum, idest , sapientia mea, que in sanctis libris de me conscripta est, et tanquam dura et clausa non intelligebatur. Postquam ignis mee passionis accessit, tanquam liquefacta manifestata est, et excepta in memoria Ecclesie mee. Inde et uelum Templi scissum est , postquam Christus exspirauit, quia quod uelabatur, reuelatum est . Aruit tanquam testa uirtus mea, et lingua mea adhesit faucibus meis:  et in puluerem mortis deduxisti me. Aruit, quia se mortuum et sine uigore ostendit, neque seipsum, qui aliis auxiliari solebat, defendit. Lingua quoque adhesit faucibus eius, quia sicut ouis ad occisionem ductus est, et non aperuit os suum . Et in puluerem mortis ductus est, uidelicet in locum sepulture. uel tanquam testa aruit uirtus eius, quia quod in ipso erat debile, infirmius factum est ex tribulatione. Et quomodo testa ante ignem mollis est, et post ignem fortis: sic Domini uirtus ante passionem contemnebatur, post passionem honorificabatur: et qui prius mortalis et corruptibilis erat, postea factus est immortalis et incorruptibilis . Et quomodo lingua in nobis non ualet nisi ad loquendum, sic predicatores suos, linguam  suam dixit adhesisse faucibus suis, idest duobus Testamentis, ut de interioribus caperent sapientiam. In puluerem quoque mortis dicit se deductum , qui puluis significat impios et sceleratos, quos proiicit uentus tentationis a facie terre, idest, a fide Ecclesie. Nec mirum si hec passus sum, que predixi.

17. Quoniam circumdederunt me canes multi. Idest, Iudei, latrantes contra ueritatem. Concilium malignantium obsedit me. Scilicet principum, Scribarum et Phariseorum, qui consilium fecerunt in unum, ut Iesum dolo tenerent et occiderent . Unde et subditur, Foderunt, id est, clauis confixerunt, manus meas et pedes meos, dinumerauerunt omnia ossa mea. Extendendo me in cruce quasi dinumerabilia ea esse ostenderunt.

18. Ipsi uero considerauerunt, et inspexerunt me. Idem ipsi, et non mutati ab iniquitatis proposito, considerabant, et considerando apud semetipsos inquirebant quis essem. Et nichil in me inspexerunt,  nisi purum hominem.

98 19. Diuiserunt sibi uestimenta mea, et super uestem meam miserunt sortem. Quod uestimenta diuiserunt , suam discordiam et errorem, regnique diuisionem significauerunt. Quod uero inconsutilem et meliorem non diuiserunt, Ecclesie concordiam figurauerunt, que macula caret et ruga . uel uestimenta diuisa Scripturas, et cetera sacramenta significant, que per hereses diuidi potuerunt. Sed erat ibi tunica supertexta, quam nemo diuisit. Que est  ista tunica, nisi caritas, nisi unitas, supertexta de celo a Patre, a Spiritu sancto, quam nemo potest diuidere? Sacramenta sibi heretici diuidere potuerunt, caritatem non diuiserunt: et quia diuidere non potuerunt, recesserunt: illa autem manet integra. Sorte obuenit quibusdam. Qui habet hanc, securus est. Nemo illum mouet de Ecclesia catholica. Et si foris illa incipiat habere, intromittitur: quomodo ramus oliue  a columba, quam cum emisisset Ne, reuersam gaudens, in arcam rursus intromisit .

20. Tu autem, Domine, ne elongaueris auxilium tuum a me. Non in fine seculi , sicut ceteros, quos iudicaturus in sede maiestatis tue uenies: sed statim resuscita me. Quod factum est: die enim tertia solutis inferni doloribus, uictoque diabolo, resurrexit. Nam si usque ad generatem resurrectionem distulisset, tota nostra spes decidisset. Ad defensionem meam conspice. Nequid mihi noceat. Attende in his uerbis humilitatem et patientiam Christi. Hec enim omnia propter te et patitur, et loquitur. uide ergo quomodo totum auxilium suum et defensionem suam non in se, sed in Patre constituit, cum ipse sit Dei uirtus, et Dei sapientia . uult te informare suo exemplo, ut cum positus fueris in tribulationibus siue tentationibus, humiliter et patienter sustineas, et diuinum auxilium postules dicens, Tu autem, Domine, ne elongaueris  auxilium tuum a me: ad defensionem meam conspice. Unde et subditur,

21. Erue a framea Deus animam meam: et de manu canis unicam meam. Frameam uult intelligere mortem: quia framea gladius est, et gladio interficiuntur homines. Et ne intelligeremus mortem carnis, ideo non ait, Erue corpus meum, sed, Erue animam meam. Magis enim debemus orare pro uita anime in eternum uicture, quam pro uita corporis in terra putrescentis. Per unicam suam, designat Ecclesiam. Per canem, Iudaicum populum latrantem, discordantem, mordentem, irascentem. De cuius manu, idest, potestate, eam postulat liberari. Quisquis litigat, discordat, mordet, irascitur, canis est. Hinc etiam dicitur, Circumdederunt me canes multi, concilium malignantium obsedit me. Talium noli querere societatem, ne ab eis tandem sis morsus et laceratus: sed ora Deum, ut ab eis te eruat.

22. Salua me ex ore leonis, et a cornibus unicornium  humilitatem meam. Leo significat diabolum, de quo dicit Apostolus, Aduersarius uester diabolus, tanquam leo rugiens circuit, querens quem deuoret. Cui resistite fortes in fide . Qui cum occulte insidiatur, draco est: cum aperte seuit, leo. Quia ergo ad apertam seuitiam ad occidendum Christum frenduerat, 99 recte dictum est, Salue me ex ore leonis. Unicornes autem dicit superbos. Ideo subiecit, Humilitatem meam. A cornibus  unicornium, idest, a sublimitate superborum, se singulariter erigentium, consortesque non ferentium saluam fac humilitatem meam. In illis quidem latebat inuisibilis leo. Per illos a parte fremebat, a parte seuiebat. Rapiebat predam, Dominicam lacerando carnem. Audiuimus que passus est Christus, et quid orauit: attendamus modo quare passus est. Audi fructum.

23. Narrabo nomen tuum fratribus meis, in medio Ecclesie laudabo te. Qui sunt isti fratres, nisi inuicem diligentes Discipuli? Illis dictum est a Domino:  Hoc est preceptum meum, ut diligatis inuicem, sicut dilexi uos . Hos designat in Euangelio ipse Dominus, quando dictum est ei, Ecce mater tua, et fratres tui foris stant querentes te. At ipse respondens dicenti sibi ait, Que est mater mea, et qui sunt fratres mei? Et extendit manum suam in Discipulos, dicens, Ecce mater mea, et fratres mei. Quicunque  fecerit uoluntatem Patris mei, qui in celis est, ipse meus frater, et soror, et mater est . Et mater mea, et fratres mei, hi sunt qui uerbum Dei audiunt, et faciunt . Bene autem ait, In medio Ecclesie laudabo te: quia non occulte, sed palam uenit Christus Patrem suum predicare. Ait enim, Ego palam locutus sum mundo, ego semper docui in synagoga, et in templo quo omnes Iudei conueniunt: et in occulto locutus sum nichil . Et alibi idem Seruator ait: Quod dico uobis in tenebris, dicite in lumine: et quod in aure auditis, predicate super tecta. Quoniam  que in tenebris dixistis, in lumine dicentur: et quod in aure locuti estis in cubiculis, predicabitur in tectis , idest, palam et coram omnibus. Narrat nomen ut cognoscatur: predicat laudem, ut ametur: quatenus per fidem et dilectionem a fratribus spiritualibus intra Ecclesiam colatur Deus.

24. Deinde ad ipsius laudem nos inuitat, cum subiungit: Qui timetis Dominum, laudate eum, uniuersum semen Iacob glorificate eum. Timeat eum omne semen Isrel. Tres ordines comprehendit hic, inchoantium, proficientium, perfectorum. Sed nonnulli qui peccatorum suorum magnitudine territi, diuino iudicio pauefacti, mala que gesserunt, corrigunt: et plus timore pene, quam amore iustitie ad Dominum redeunt: tales hic admonentur, ut Deum uoce et moribus laudare studeant, quem praue uiuendo antea blasphemabant. Et sunt nonnulli ad altiora promoti, qui iam student se spiritualibus studiis exercere, bonis operibus desudare, concupiscentias  carnis rigore spiritus reprimere, uitia uirtutibus supplantare. Ipsi sunt semen Iacob, qui supplantator dicitur. Hi Dominum de suis profectibus glorificare iubentur, ut uidelicet tanto plus proficiant, quanto non in seipsis, sed in Domino gloriantur. Et sunt plerique, qui iam culmen perfectionis obtinent, qui ea que retro sunt, penitus obliuiscentes, mentis oculos in aspectum ueri luminis intentos habent: cuncta terrena transcendunt, animo solis celestibus commorantur, carnalia in se desideria exstinguunt , mundo mortui Deo uiuunt . Hi 100 sunt spiritualiter semen Isrel, qui uidens Deum, interpretatur: qui carnis et anime inquinamenta fugiunt, ut Deum uidere mereantur. Hi admonentur, ipsum quem amant, indesinenter timere: non seruili timore, quo peccatores timent Deum, ne puniantur: sed timore casto, quo perfecti Deum timent ne deserantur.

 25. Quare autem timendus et glorificandus sit Dominus, ostenditur, cum subinfertur: Quoniam non spreuit, neque despexit deprecationem pauperis. Non spreuit, ut repelleretur, neque despexit, ut uilipenderetur, deprecationem pauperis, idest humilis. Nec auertit faciem suam a me, et cum clamarem ad eum, exaudiuit me. O mira omnipotentis Dei clementia! uenit aliquis pauper ad diuitem, potentem deprecatur humiliter, clamat pro necessitate, postulat adiutorium, aut petit subsidium. Quid facit diues superbus? Despicit humilem personam, auertit faciem suam, non dignatur attendere, fastidit audire. Quod superbus homo contemnit humilis Deus suscipit. Excelsus enim Dominus humilia respicit , pauperes misericorditer attendit, pie exaudit. Dicatur ergo merito quod subditur:

26. Apud te laus mea in Ecclesia magna, uota mea reddam in conspectu timentium eum. Parua erat Ecclesia, cum in una gente tantum, idest, in Iudea notus erat Deus , Modo magna est, quia  toto terrarum orbe diffusa: in ea quotidie laudes Deo referuntur, uota et sacrificia persoluuntur: non in abscondito, propter timorem persequentium: sed in manifesto, in conspectu credentium. Unde et subditur:

27. Edent pauperes et saturabuntur, et laudabunt Dominum qui requirunt eum: uiuent corda eorum in seculum seculi. Qui ieiuni erant pabulo ueritatis: qui esuriebant et sitiebant iustitiam, modo pascuntur diuinis Scripturis: reficiuntur celestibus sacramentis: laudant, qui requirunt eum: nam laus est Domini, eructatio saturitatis illius. Inde uiuunt corda eorum in eternum, quia cibus ille cordis et anime est, de quo scriptum est, Qui manducauerit ex hoc pane, uiuet in eternum . Et, Beati qui esuriunt et sitiunt iustitiam: quoniam ipsi saturabuntur . Non enim in solo pane uiuit homo, sed in omni uerbo quod procedit de ore Dei . Quod autem Ecclesia magna sit, ostenditur  ex uerbis que sequuntur. Dicitur enim,

28. Reminiscentur et conuertentur ad Dominum uniuersi fines terre, et adorabunt in conspectu eius uniuerse familie gentium. In eo quod ait, Uniuersi fines terre, et, Uniuerse familie gentium, insinuat in omni parte mundi, et in omni gente coli et adorari Dominum. Preuidebat uir sanctus futurum, quod nos modo uidemus adimpletum. Reminiscuntur enim Deum, cnius obliti erant: et conuertuntur ad eum, a quo auersi erant, cum terrena appeterent, et eterna non intelligerent, et seruirent creature potius quam Creatori, qui est benedictus in secula . Et adorant eum qui idola adorare consueuerant.

29. Quoniam Domini est regnum, et ipse dominabitur gentium. Expulsus est diabolus , recuperauit hereditatem suam Christus: regit populum suum spiritualiter, possidet eum tanquam 101 regnum suum, dominabitur in gentibus potestate  perpetua. Et quia dixerat, familias gentium Dominum adorare, adiunxit de potestatibus, dicens,

30. Manducauerunt et adorauerunt omnes pingues terre. Qui sunt pingues terre, nisi diuites et abundantes in seculo? Gustauerunt et probauerunt, quoniam suauis est Dominus ; et ideo adorauerunt. Quod autem ait, uniuersos fines terre, et uniuersas familias gentium, et omnes pingues terre conuerti et adorare Dominum: non sic intelligendum est, ut nullus remaneat in terre terminis, siue in familiis, siue in principibus, qui Deum non colat: sed in omni parte terrarum, ab omni genere familiarum, ab omni genere potestatum accipiendum est credi et adorare Deum. Nam quod multi debeant reprobari, ostenditur, cum subinfertur: In conspectu eius cadent omnes qui descendunt in terram. In terram descendere, est statum mentis ad terrena concupiscenda inflectere. Sed, sicut dicit Apostolus, Uniuscuiusque opus quale fuerit, ignis probabit .  Deus manifeste ueniet, uiuos et mortuos iudicaturus. Ibi cadent reprobi in infernum, ibi resurgent electi ad celum. Audituri sunt illi, Ite, maledicti in ignem eternum. Audituri sunt isti, Percipite regnum uobis preparatum . Unde et subditur:

31. Et anima mea illi uiuet, et semen meum seruiet ipsi. Illi iam uiuere incipiunt, qui cum Apostolo dicunt, Nostra autem conuersatio in celis est . Hinc ipse ait, uiuo ego, iam non ego: uiuit uero in me Christus . Ideo sancti uiri abnegant semetipsos, et quasi perdunt animas suas in hoc mundo, ut in uita eterna custodiant eas . Semen autem eorum sunt ipsorum opera bona, siue hi qui per eos conuertuntur et seruiunt Deo. Semen suum misit Christus in terra, cum precepit Apostolis Euangelium predicare omni creature . Missa sunt pauca grana, et creuit messis multa . Annuntiauerunt enim, et locuti sunt, et multiplicati sunt super numerum. Quod cum uir sanctus preuidisset futurum, subiunxit:

 32. Annuntiabitur Domino generatio uentura, et annuntiabunt celi iustitiam eius populo qui nascetur, quem fecit Dominus. Generatio uentura, generatio est noui Testamenti, que nos sumus: annuntiata Domino, idest, ad honorem Domini, ut ipsius hereditas maneamus. Hinc Apostolus ait, uos estis genus electum, regale sacerdotium, gens sancta, populus acquisitionis . Celorum autem nomine Apostoli designati sunt, qui iustitiam Dei annuntiauerunt populo nato ex fide, creato a Deo in operibus bonis. Si ergo annuntiati sumus Domino, credamus in ipsum, et illuminati per iustitiam , qua sciamus declinare a malo et facere bonum ; et nati in eo per gratiam, ut filii eius esse mereamur, facti ab eo noua creatura : iustum est ut in hac nouitate uite maneamus , et ser uiamus Deo nostro in sanctitate et iustitia coram ipso omnibus diebus uite nostre .



TITULUS PSALMI XXII.


Psalmus Dauid. Loquitur Ecclesia, per totum hunc psalmum gaudens et gratias agens, 102 pro impensis sibi celitus beneficiis. Potest ad personam uniuscuiusque fidelis referri, qui consecutus gratiam baptismatis in sanctificatione Spiritus sancti mundatus, refert gratias Deo. Intentio Ecclesie est, in hoc loco infirmiora membra sua informare, ut si aliquod bonum eis completum est, uel complendum, siue in hac uita, siue in futura, diuine gratie, et non meritis suis studeant imputare. Et per totum hunc psalmum fit commendatio diuine gratie. Ait ergo:



PSALMUS XXII.

1. Dominus regit me, et nichil mihi deerit: in loco pascue ibi me collocauit. Dicitur in alio psalmo, Reges eos in uirga ferrea , idest, in inflexibili iustitia. Ad hoc enim rex constitutus est, ut spiritualiter Ecclesiam suam regat secundum bonos mores et uirtutes: quatenus suo regimine gubernata ab inopia presentis miserie deducatur ad pascua eterne uite.  Ibi nichil ei deerit, ubi Deus erit omnia in omnibus . Ibi est locus pascue, qui in hoc mundo incipit a fide, ibi proficitur in contemplatione. Hinc ueritas ait, Per me si quis introierit saluabitur, et ingredietur, et egredietur, et pascua inueniet . Ingredietur, uidelicet ad fidem: egredietur ad contemplationem. In ueniet pascua, quando implebitur quod in alio psalmo dicitur, Satiabimur cum apparuerit gloria tua . Sed quia per Redemptorem nostrum dicitur, Nisi quis renatus fuerit ex aqua et Spiritu sancto, non potest introire in regnum Dei : recte subiungitur:

2. Super aquam refectionis educauit me, animam meam conuertit. Aqua refectionis aqua est baptismatis: hoc sacramentum regenerationis est et salutis exordium: ibi anima reficitur, et educatur cum a peccatis abluitur, fide imbuitur, moribus innouatur. Ibi conuertitur a diabolo ad Deum, a malo ad bonum,  a morte ad uitam, ab iniquitate ad iustitiam. Unde et subditur,

3. Deduxit me super semitas iustitie propter nomen suum. Quid per semitas, nisi arctiora iustitie precepta designantur, quibus fideles anime ad celestia regna deducuntur? Arcta enim ad angusta est uia, que ducit ad celos . Nec sufficeret aquis refectionis educari, nisi contingeret operibus iustitie perfici. Teste enim Apostolo fides sine operibus mortua est . Et ne uideretur hec ascribere sue iustitie, ideo ait, Propter nomen suum: ac si diceret, Non propter meritum meum. Non enim ex operibus iustitie que fecimus nos, sed propter suam misericordiam saluos nos fecit . Deinde non solum iustitia perfectam, sed etiam inter aduersa se esse intrepidam ostendit hec fidelis anima, cum subiungit:

4. Nam etsi ambulauero in medio umbre mortis, non timebo mala, quoniam tu mecum es. Mortis umbre  sunt omnes reprobi, imitatores diaboli. Ipse enim hoc nomine appellatus est, sicut Ioannes ait, Et nomen illi mors . In medio umbre mortis erant, quibus Paulus dicebat, In medio nationis praue et peruerse, inter quos lucetis tanquam luminaria, uerbum uite continentes . Quare autem non 103 timuerit in medio prauorum constitutus ostendit, dicens, Quoniam tu mecum es. Magna est securitas, secum habere Deum. Unde Apostolus, Si Deus, inquit, pro nobis, quis contra nos ? Ubi diuina presentia est, ibi impossibile est uitia interesse. Ubi est uirtus diuina, omnia superat aduersa. Et quia eos quos inhabitat Deus, aliquando utiliter exercet flagellis, aliquando misericorditer spiritualibus et temporalibus refouet bonis: recte subiunctum est: uirga tua et baculus tuus ipsa me consolata sunt. Quia uirga percutimur, baculo sustentamur: per uirgam intelligimus disciplinam, per baculum, consolationis sustentamentum. Utroque modo nos consolatur Dominus, flagellis uidelicet et  donis. Ad hoc enim modo nos flagellat, ut in futuro nichil in nobis inueniat, quod puniat. Ad hoc corripimur, ut probemur, et emundemur, ut emendetur negligentia, probetur patientia, tribuatur corona. Unde scriptum est, Beatus uir qui suffert tentationem, quoniam cum probatus fuerit, accipiet coronam uite . uirga Domini consolabatur Apostolum, cum diceret, Gloriamur in tribulationibus . Et quia sancti uiri, dum foris tribulantur, gratia Dei pleni interius gloriantur, bene subiunctum:

5. Parasti in conspectu meo mensam. Ut iam  non lacte alar, uelut paruulus: sed uelut maior cibum sumam, firmatus. Aduersus eos qui tribulant me. uel per mensam possumus intelligere sacram Scripturam, que in conspectu nostro parata est atque exposita: que presentat nobis diuersarum sententiarum fercula, ut eis reficiamur tanquam cibis spiritualibus, ne inter mundi huius aduersa deficiamus. Unde Paulus ait, Quecunque scripta sunt, ad nostram doctrinam scripta sunt: ut per patientiam et  consolationem Scripturarum spem habeamus . Et quia ipsa Scriptura nichil prodest sine gratia, subiunctum est, Impinguasti in oleo caput meum. Idest, letificasti gaudio spirituali mentem meam. Recte per caput, mens intelligitur: quia sicut capite reguntur membra, ita mente cogitationes disponuntur. Caput ergo in oleo impinguatur, quotiens infusione sancti Spiritus mens nostra inungitur. uel parauit mensam Dominus, quando in sacramento suo nobis dedit carnem suam ad manducandum, et sanguinem suum ad bibendum . Hinc est, quod in cena paschali, quando Dominus traditus est, cenantibus discipulis, accepit iehsu panem, et benedixit ac fregit, deditque Discipulis suis, dicens, Accipite et manducate: hoc est enim Corpus meum . Obtulit et calicem sanguinis sui, ut biberent ex illo, in remissionem peccatorum. De hoc calice subditur: Et calix meus  inebrians quam preclarus est! uere preclarus, quo sanguis offertur immaculatus. Hoc poculo fidelium inebriatur affectus, et letitiam induit de remissione peccatorum: quod significat oleo caput impinguatum. Hoc pane cor iusti confirmatur, hoc oleo letificatur, hoc calice inebriatum mutatur a peccatis, per misericordiam abluitur, uirtutibus deriuatur. Deinde per eiusdem misericordie donum ad celestem patriam anima fidelis subleuatur. Unde subiunctum est,

6. Et misericordia tua subsequetur me omnibus 104 diebus uite mee. Misericordia Domini electos suos preuenit, et subsequitur. Nolentem preuenit, ut bene uelit: uolentem adiuuat, ut perficiat: operantem subsequitur, ut perseuerare mereatur. Non enim qui ceperit, sed qui perseuerauerit usque in finem, hic saluus erit . Unde et subditur: Et ut inhabitem in domo Domini in longitudine dierum. In illa beata domo, ubi sanctorum est habitatio, nulla  est dierum uarietas: sed unus dies, et una eternitas. Ibi enim splendet sol iustitie, apud quem non est transmutatio, nec uicissitudinis obumbratio . Sed quia nos longa tempora dierum spatiis solemus mensurare, Scriptura sacra nostro usu loquens eternam uitam dierum longitudine uoluit designare. Ecce qualiter nos regit Deus noster, ut ad uite pascua deducere possit. Aquis baptismatis nos abluit, animas nostras a uitiis, et a diabolo ad Deum conuertit: Super iustitie semitas nos exaltat, inter aduersa corroborat, disciplina castigat, consolatione sustentat, pabulo ueritatis mentem satiat, gaudio spirituali replet, caritate inebriat. Ad ultimum perseuerantiam usque in finem nobis tribuit, et post finem in celesti domo perenniter et feliciter inhabitare facit.



TITULUS PSALMI XXIII.

1. uelum presentis tituli, iuuante Domino, subleuemus, ut nobis penetralia psalmi clarius innotescant. Titulus eius  est, Psalmus Dauid, prima sabbati. Significat diem Dominicum prima sabbati, que prima est post sabbatum, qua die Dominus resurrexit a mortuis : que propter excellentiam tanti miraculi proprie Dominica nuncupatur. Dicit psalmus quod Domini est terra, et ab ipso fundata. Intendit quosque fideles admonere, ut ascendant in montem Domini , montem iustitie: ut mundent se ab omni inquinamento carnis et spiri us, ut proficiant in operibus bonis, ut custodiant se ab omni dolo: quatenus accipere mereantur benedictionem et misericordiam a Domino . Item admonentur attollere portas uirtutum ad introducendum Dominum, qui est fortis et potens debellator hostium et uitiorum, Dominus uirtutum, et Rex glorie. uox est in hoc psalmo congratulantium Christo resurgenti, quasi uictori de bello redeunti. Dicatur ergo:



PSALMUS XXIII.

2. Domini est terra et plenitudo eius, orbis terrarum et uniuersi qui habitant in eo. Si hec uerba iuxta historiam accipimus, ex rebus uisibilibus intra nos  pensare debemus, quanta sit dignus ueneratione tantus ac talis Dominus, qui totum mundum suo dominio potuit subiugare, Quod si hoc spiritualiter accipimus, per terram Ecclesiam, per plenitudinem eius, opera et uirtutes intelligere possumus. Que cuncta Domini sunt, idest a Domino facta atque disposita. Et ne quis tantum unam terram, aut unam gentem, scilicet Iudaicam esse Domini estimaret, subiunxit: Orbis terrarum, et uniuersi qui habitant in eo. Cum clarificatus Dominus  annunciatur in fidem omnium gentium, gratia eius abundanter distribuitur, longe lateque peccata dimittuntur. 105 Millia millium Domino reconciliantur, Et uniuersus orbis terrarum fit Ecclesia eius. Et merito: Quia ipse super maria fundauit eum, et super flumina preparauit eum. Terra uel orbis super maria fundari dicitur, quia aquis maris undique circumdatur: sicut dicimus aliquam ciuitatem super mare fundatam,  non ut sub ea mare sit, sed quia in fine primo supereminet mari. Si autem aliud, quod ad nos magis pertinet, ista dicta significant: possumus intelligere per mare, mundum: per flumina cupidos homines, qui labuntur in seculum. Etiam  istos superat Ecclesia, que deuictis per Domini gratiam cupiditatibus secularibus, ad recipiendam immortalitatem caritate parata est. Super maria fundata est Ecclesia, qui iuxta amaras huius seculi fluctuationes sita est. Siue super maria non sub mari fundatur: quia nullis impiorum tormentis superatur. uel quia non ei uitia, sed ipsa uitiis dominatur. Super flumina quoque preparatur, quia super populos, et super principes et potestates, qui fluminum nomine designantur, magistri atque prelati constituuntur. Ecce, Ecclesia posita est in sublimi: in alto locauit Dominus orbem suum, sicut Imperator palatium. Et quis miles ascendet illuc ad Imperatorem?

3. Quis ascendet in montem Domini, aut quis stabit in loco sancto eius? Ascendere multorum est, stare  autem paucorum tantum et perfectorum. Ascendit Iudas, sed minime stetit. Ascenderunt multi alii, sed conuersi abiere retrorsum . Quis ergo sic stabit, ut non cadat, ut in tempore tentationis non recedat? Sequitur et dicit,

4. Innocens manibus et mundo corde, qui non accepit in uano animam suam, nec iurauit in dolo proximo suo. Innocens manibus et mundo corde est, qui non operatur, nec cogitat malum. In manibus enim opera, in corde cogitationes intelligimus. In uano autem animam suam accipit, quisquis infructuose uiuit. In uano animas suas acceperant, quibus paterfamilias dicebat: Quid hic statis tota die otiosi? Qui ne otio uacarent uanitatis, continuo audierunt, Ite, et uos in uineam meam, et quod iustum fuerit dabo uobis . Quisquis ad bene operandum se preparat, hic est qui non accepit in uano animam suam. Proximo suo in dolo iurare, est uerum ei pro falso, aut falsum pro uero affirmare. In dolo proximo suo  iurat, qui ea uerba affirmando denuntiat, quibus eum decipiat. Qui ergo sic bona agit, ut in opere, in cogitatione, et in uerbo innocuus sit,

5. Hic accipiet benedictionem a Domino, et misericordiam a Deo salutari suo. Inter illos enim erit, quibus in die iudicii dicturus est Dominus, uenite, benedicti Patris mei . Et hec benedictio non erit ex meritis suis, sed ex misericordia sui Saluatoris qui non ex operibus iustitie nostre, sed propter suam misericordiam saluos nos fecit .

6. Hec est generatio querentium eum, querentium faciem Dei Iacob. Ex talibus, inquit, constituitur Ecclesia, sic nascuntur qui querunt eum: qui querunt faciem, idest, cognitionem Dei Iacob, minoris fratris, in quo Deus gratiam suam commendauit. Antequam enim 106 aliquid egissent boni uel mali, dictum est, Iacob dilexi, Esau autem odio habui . Sicut tunc minori fratri gratia diuina data est, et maiori non data: sic adhuc superbis, tanquam maioribus, resistit Dominus, humilibus  autem, quasi minoribus dat gratiam suam . Diapsalma.

7. Attollite portas principes uestras, et eleuamini, porte eternales, et introibit Rex glorie. Quinque portas habet homo, quinque uidelicet corporis sensus: uisum, auditum, gustum, odoratum, et tactum. He autem porte, nisi singulis custodibus custodiantur, per eas diabolus frequenter ingreditur et regreditur. Oportet ergo, ut he porte claudantur diabolo, et aperiantur Deo. Unde et recte hic principes appellantur, quia his corporalibus sensibus spiritualiter principantur. Qui student castigare corpus suum, et in seruitutem redigere , ne regnet peccatum in eorum mortali corpore : hi iubentur attollere portas suas, scilicet sensus corporales, et portas eternales eleuare, que sunt fides, spes, et caritas, cetereque uirtutes: que merito eternales porte nominantur, quia per eas ingressus eterne patrie  aperitur. Per eas etiam portas Deus ad humana corda ingreditur. Unde dicitur: Et introibit Rex glorie. Ipse est enim rex celi et terre, largitor glorie, destructor superbie: ut qui gloriatur, in Domino glorietur .

8. Pauet admirans natura mortalis, et querit: Quis est iste Rex glorie? Dominus fortis et potens, Dominus potens in prelio. Qui accepit formam serui , ecce Dominus est. Ante infirmus ex corruptione, modo fortis ex immortalitate. Ante quasi impotens, cum occideretur: modo potens in prelio , cum morte sua mortem destrueret, et resurgens a mortuis diabolum debellaret. Et quia duo populi erant, Iudaicus uidelicet et gentilis, qui per Dei gratiam saluandi fuerant: recte quod primum Iudaico dicitur, postmodum gentili replicatur, cum subditur,

9. Attollite portas principes uestras, et eleuamini, porte eternales, et introibit Rex glorie. Rursus tremit humana fragilitas, et querit,

 10. Quis est iste Rex glorie? Dominus uirtutum ipse est Rex glorie. Notandum quod superius describitur Dominus fortis et potens in prelio: hic uero dicitur uirtutum et Rex glorie: quia uidelicet apud Iudeos sustinuit certamen passionis, apud gentiles obtinuit gloriam uirtutis. Apud eos in terra penis afficitur, apud istos in celo iam residens, uirtutibus et miraculis declaratur. Nos autem honoremus Dominum et Regem nostrum, qui potenter ereas potestates debellauit : et referamus ei gratias, qui seruis suis uirtutem et gloriam misericorditer tribuit.



TITULUS PSALMI XXIu.

1. Sequentis operis titulus est, Psalmus Dauid. Quoniam quid sit Psalmus et quis intellectus sit per Dauid, frequenter diximus: non oportet ut in his moram faciamus. uox est fidelis anime in hoc psalmo de morte infidelitatis ad fidem conuerse, perseuerantia orantis. Intendit autem nos exemplo suo instruere, ut postquam ad fidem conuersi fuerimus, ad uomitum non redeamus: sed ut 107  perseueremus in bono proposito, orationi insistamus. uox Ecclesie.



PSALMUS XXIu.

2. Ad te, Domine, leuaui animam meam, Deus meus, in te confido, non erubescam. Cum te desereret anima mea, carnalibus desideriis conculcabatur in terra. Homo enim recedens a Deo, statim uitiorum traditur potestati. Et ex eo, quod in me confidebam, perductus sum usque ad hanc quam patior erumnam. Et qui, deserto Deo, sicut Deus esse uolui, a paradisi gaudiis eiectus, de mea superbia male irrisus erubui. Et quia  mihi male erat sine te, conuersus animam meam leuaui ad te. Iam te Deum meum confiteor, in te fiduciam meam constituo. Non erubescam ulterius, corruptus a peccato.

3. Neque irrideant me inimici mei. Idest , serpentinis atque occultis suggestionibus insidiantes non me deiiciant. Irrisione enim digni sunt, qui diabolicis decepti suasionibus, a bono proposito recedunt;  qui post conuersionem ad seculum redeunt, qui post uirtutes ad uitia decidunt. Sed eum inimici non potuerunt irridere, quem in bono proposito diuina bonitas fecerit permanere. Unde et subditur: Etenim uniuersi, qui sustinent te, non confundentur. Deum sustinet, qui nullis ab eo tentationibus moueri ualet. Hinc ueritas suis discipulis ait. uos estis, qui permansistis mecum in tentationibus meis . Hi profecto non confundentur, imo gloriabuntur, quia scriptum est, Beatus uir, qui suffert tentationem: quoniam cum probatus fuerit, accipiet coronam uite . Quo contra de reprobis dicitur, ue bis, qui perdiderunt sustinentiam . Sustinentiam uidelicet perdunt, qui dum diu se immorari in istis uisibilibus estimant, spem inuisibilium derelinquunt: de quibus subiungitur:

4. Confundantur omnes iniqua agentes superuacue. Superuacue, inquam, reprobi agunt, quia nichil secum  de fructu sui laboris deferunt. Alius namque adipiscendis honoribus exsudat, alius multiplicandis facultatibus estuat, alius promerendis laudibus anhelat. Sed quia cuncta hec hic quisque moriens deserit, labores in uacuum perdidit, qui secum ante iudicem nichil tulit. Tunc reprobus quisque confunditur, cum iudex exterius cernitur, et omnis ante oculos culpa reducitur: cum accusator interius toleratur, et mens super gehenne incendia suo grauius igne cruciatur. Hoc etiam in confusione reproborum uertitur, quod electorum gloriam conspiciunt, ut ad maiora reatus sui supplicia repulsi uideant, quod perdiderunt: horum extrema confusio, eterna damnatio est . Quam ne conuersus iste per latam gradiendo uiam incurrat, Dominum suum humiliter exorat dicens, uias tuas, Domine, demonstra mihi, et semitas tuas edoce me. Per uias latiora et minora precepta iustitie possunt intelligi. Per semitas uero altiora et perfecta mandata. Ad latiorem iustitie pertinet uiam, cum ex rebus possessis precipimur  decimam dare , pauperes recreare, nudos uestire , eleemosynis peccata redimere , et ceteris operibus 108 misericordie deseruire. Ad semitas autem pertinere uidetur, cum omnibus, que habemus, renunciare iubemur, cuncta que mundi sunt, despicere, nosmetipsos abnegare, Deum ex toto corde diligere. Istas spirituales uias et semitas electis suis Dominus et in Scripturis exterius demonstrat, et interius in corde per gratie aspirationem docere non cessat: quatenus eruditi et errorem uitate sciant, et dirigi in ueritate. Et ideo subiungit:

5. Dirige me in ueritate tua, et doce me: quia tu es Deus Saluator meus, et te sustinui tota die. Quia nichil in me habeo nisi tortitudinem peccati, et mendacium erroris, ideo necesse est, ut in ueritate dirigas tortuosum, et doceas ignarum. Quod ideo debes facere, quia tu es Deus meus, qui me creasti, Saluator  meus, qui me redemisti: quem tota die sustinui, id assidue expectaui. Unus dies non preteriit, quin te sustinerem: nec prosperis nec aduersis moueri potui, quin in te semper spem meam constituerem. uel post cognitas uias et semitas, id est, post cognita latiora mandata, ut est, Non occides, non mechaberis, non furtum facies, et similia : et post cognita altiora mandata, ut est, Diliges proximum tuum, sicut teipsum , et, Que uultis, ut faciant uobis homines, et uos facite illis , et, Diligite inimicos uestros, benefacite his qui oderunt uos , etc. Postquam has uias et semitas monstraueris et docueris, Dirige me in ueritate tua, idest, fac me rectum in operatione iustitie: Et doce me, id est, fac mihi notum, quia tu es Deus Saluator meus, id est, creator et redemptor. Ac si diceret, Doce me uias, quibus ad ueritatem ueniam: qua completa, ad teipsum, qui ueritas es et uita , cognoscendum et perfruendum pertingam, et pertingendo sustineam.

 6. Quod ut possit fieri, Reminiscere miserationum tuarum, Domine, et misericordiarum tuarum, que a seculo sunt. Nulla obliuio cadit in Deum, ut reminisci possit: ei enim, qui est uera sapientia, cuncta sunt presentia. Sed humano usu loquitur, cum exorat Deum, ut reminiscatur. Quasi enim oblitus miserationum suarum Deus fuerat, cum tanquam iratus, subiacere peccato humanum genus permittebat. Orat ergo, ut reminiscatur miserationum et misericordiarum suarum, que a seculo sunt prefinite . Ab eterno enim preordinauerat Deus per suam misericordiam redimere humanum genus. Bene autem ait, miserationum et misericordiarum. Miserationes enim ad exhibitionem pertinent, misericordie ad prefinitionem de multa sua misericordia. Multe sunt miserationes eius . Unde in se est misericors, inde est miserator in nobis. Miserum ergo se cognoscit, qui misericordiam, qua parcatur  sibi, reduci ad memoriam deposcit. Unde et subiungit:

7. Delicta iuuentutis mee, et ignorantias meas ne memineris. Ideo ait, Iuuentutis, quia hec etas magis semper est prona ad peccandum. Et in hac etate potissimum corrigere quisque se debet, sicut scriptum est, Fili, a iuuentute tua excipe doctrinam . Et sciendum, quia tribus modis fit omne peccatum. Id est, aut studio, aut infirmitate, aut ignorantia. Studio peccauit Iudas, infirmitate Petrus, ignorantia 109 Paulus. Peccata studii et infirmitatis concludit, cum ait, Delicta iuuentutis mee. Iuuentus enim  praua est et infirma ad delinquendum. Peccata uero ignorantie designat, cum subiungit, Et ignorantias meas me memineris. Ac si diceret, Delicta, que feci, aut per studium, aut per infirmitatem, aut per ignorantiam, ne reducas ad memoriam, ne reserues ad uindictam: sed tanquam excidant tibi, et ut obliuiscaris delicta mea, recordetur mei misericordia tua. Et hoc est quod  subdit: Secundum misericordiam tuam memento mei tu. Non secundum iram, quam merui, Propter bonitatem tuam, Domine. Non propter meritum meum. Ego quidem miser, tu misericors: ego malus, tu bonus. Noli ergo me attendere ex me, sed ex te attende me. Nam ex me mihi damnatio, ex te mihi saluatio. Unde et sequitur:

8. Dulcis et rectus Dominus: propter hoc legem dabit delinquentibus in uia. In dulcedine mansuetudo, in rectitudine iustitia signatur. Plerumque nos cum rectitudinem exsequimur, mansuetudinem relinquimus: et cum mansuetudinem seruare cupimus, a rectitudine iustitie declinamus. Dominus uero ac Redemtor noster sic utrumque in se temperat, ut nec dulcedo rectitudinem, nec rectitudo dulcedinem in aliquo minuat. Sic dulcis est Dominus, ut peccata dimittat; sic rectus est, ut post uocationis et uenie gratiam ultimo iudicio digna merita exquirat. Propter hoc lex data est delinquentibus  in uia: ut ex lege sibi ostensa recognoscat quisque in quo deliquerit, aut admissum qualiter emendare possit. Quia enim dulcis est Dominus, ideo non uult mortem peccatoris, sed ut conuertatur, et uiuat . Rursus, quia rectus est, idipsum peccatum non dimittit impunitum. Propter hoc ergo lex delinquentibus datur, ut secundum legem aut corrigantur, aut iudicentur. Cum audis quod Dominus tuus dulcis est, attende quid diligas. Cum audis rectus, attende quid timeas: ut amore et timore Dei excitatus, legem eius custodias. Caritas enim implet legem : timor castus seruat caritatem. Hec utraque uirtus et uitia extinguit, et uirtutes gignit. Unde et subditur:

9. Diriget mansuetos in iudicio, docebit mites uias suas. Mansueti dicuntur, qui in se sunt quieti: qui non irascuntur, non contendunt, non rixantur. Mites sunt, qui aliorum contumelias, iras et iniurias patienter sustinent. De talibus ipsa ueritas ait, Super  quem requiescit spiritus meus, nisi super humilem et quietum, et trementem sermones meos ? Tales dirigit Dominus in iudicio, quia ipsi spiritum Dei habent : et spiritualis omnia iudicat, ipse uero a nemine iudicatur . Tales non presumunt regere semetipsos, et ideo diriguntur a Domino: faciunt enim eum rectorem suum, neque recalcitrant quando eis iugum suaue imponitur et onus leue . Quas autem uias docebit eos, ostendit, cum subiungit:

10. Uniuerse uie Domini misericordia et ueritas, requirentibus testamentum eius, et testimonia eius. Has uias  docebit eos, idest, misericordiam, qua placabilis est: et ueritatem, qua incorruptus est. Quorum unum prebuit, donando peccata: alterum merita iudicando. Et ideo uniuerse uie Domini. Duo aduentus Filii Dei: unus miserantis, 110 alter iudicantis. Intelligunt autem Dominum misericordem primo aduentu, et secundo iudicem:  qui mites et mansueti requirunt testamentum eius, quo sanguine suo nos in nouam uitam redemit: et in prophetis atque Euangelistis requirunt testimonia eius, que eidem redemtioni testimonia perhibent. Et ideo subiungit:

11. Propter nomen tuum, Domine, propitiaberis peccato meo, multum est enim. Quia uia tua est misericordie, ideo peccato meo propitiaberis non propter meritum meum, sed propter nomen tuum. Necessarium quidem nobis est, ut non solum delicta iuuentutis nostre, et preteritas negligentias non reminiscaris: sed et ut peccato nostro quotidiano propitieris. Multum est enim, teste Apostolo, qui ait, In multis offendimus omnes . Quandiu enim hic mortaliter uiuimus, sine multo non possumus esse peccato. Sed habemus propitiatorem Christum, qui interpellat pro nobis . Unde non oportet nos de nobis presumere, sed timere. Timendo enim Deum incipimus uitare peccatum, relinquere iter erroris, et tenere uiam ueritatis. Et  quia magnum est timere Deum, et pauci sunt qui timeant eum: inquirit quis timeat, et ostendit quis inde fructus procedat. Ait ergo,

12. Quis est homo qui timet Dominum? Ac si dicat, Quisquis ille est, magnus est, beatus est. Inde incipit uenire ad sapientiam. Principium enim sapientie timor Domini . Unde et subditur: Legem statuit ei in uia quam elegit: Et non iam delinquenti, sed per timorem et humilitatem se ad Deum conuertenti. Statuit Deus ad perseuerandum, non legem litere, que data est delinquentibus in uia , sed legem gratie, que non solum data, sed statuta est, et immobiliter fixa proficienti, non in qualibet uia, sed in uia quam elegit, que est Christus . In hac uia ponitur timens Deum, atque ibi statuitur ei lex diuina, qua spiritualiter uiuat Deo. Unde et subiungit:

13. Anima eius in bonis demorabitur, et semen eius  hereditabit terram. Delectatur enim legi Dei secundum interiorem hominem, celestibus desideriis inardescit, spiritualibus studiis inheret, in bonis operibus se exercet. Cuius quidem semen opera bona sunt: unde Apostolus nos admonet dicens, Bonum autem facientes, non deficiamus: tempore enim suo metemus non deficientes . Et iterum, Qui parce seminat, parce et metet . Recte autem dixit semen eius terram hereditare: quia bonum opus, quod quasi seminat, cum agit: faciet eum celestem hereditatem, et terram uiuentium possidere. Et ne uideatur presumere de bonis operibus tanquam per ea fortis sit, ideo subdit:

14. Firmamentum est Dominus timentibus eum, et testamentum ipsius ut manifestetur illis. Per se quidem fragilis et infirma est Ecclesia: sed quia fundata est supra firmam petram , ideo et porte inferi non preualebunt aduersus eam . Sed quia hanc per gratiam suam sic confirmat, ipse ei in testamento suo promittit, ut et semetipsum  ostendat. Hinc in Euangelio de diligenti se ueritas ait, Ego diligam eum, et manifestabo ei meipsum . Merces nostri laboris est uisio Dei: quem cum uiderimus, nichil ultra erit quod queramus. Hinc Philippus ait, Domine, 111 ostende nobis Patrem et sufficit nobis . Et quia electorum Ecclesia quandiu hic corporaliter uiuit, illic, sua desideria incessanter ostendit: ideo adiungit,

15. Oculi mei semper ad Dominum, quoniam ipse euellet de laqueo pedes meos. Non sunt hic accipiendi corporales oculi. Neque enim corporali intuitu uidetur Deus . Per oculos ergo, interioris hominis sensus: per laqueum, queque tentatio: per pedes, animi affectus possunt inteligi. Ab hoc diuersarum tentationum laqueo nemo euellitur, nisi cuius intentio et desiderium ad alta subleuatur.  Noli ergo retro respicere, si uis aptus esse regno Dei . Sint ad Dominum Deum tuum oculi tui, sensus tui, cor tuum, desiderium tuum. Et ipse te euellet ab omni laqueo et impedimento, ab omni tentatione et deceptione. Et ideo orando subiungit:

16. Respice in me, et miserere mei, quia unicus et pauper sum ego. Ego attendo in te: tu respice in me: attende desiderando, respice miserando. Meum est enim  amare te, tuum est saluare me. Quia sum unicus tuus, unice Ecclesie tue seruans [a 1Kb] unitatem  in una fide, spe et caritate perseuerans sum, et pauper tuus, non querens aurum, uel argentum, non possessiones, aut diuitias supra te. Non presumens de meipso, non inflatus spiritu: sed humilis corde: nichil aliud querens, nisi te. Quamobrem respice unicum, miserere pauperi.

17. Tribulationes cordis mei multiplicate sunt: de necessitatibus meis erue me. Tribulationes cordis intelliguntur  interiores animi passiones, ut sunt uitia et desideria praua, delectationes mentis et concupiscentie, et alia huiusmodi quibus tribulatur cor . Necessitates ad corpus pertinent, quibus affligitur exterior homo: ut est in fame et siti, in frigore et calore, in infirmitate et corruptione carnis, et aliis similibus: que ideo dicuntur necessitates, quia sunt quasi naturales, et uelimus et nolimus, contingunt nobis. Ab his tribulationibus cordis, et necessitatibus corporis postulat uir sanctus erui: ut possit beata immortalitate uestiri. Et quia sunt nonnulli, qui cum talia sentiunt, impatienter ferunt: corde repugnant, lingua murmurant, flagella omnipotentis Dei despiciunt: et unde purgari debuerant, inde in deterius superbiendo tendunt, ideo subdit,

18. uide humilitatem meam et laborem meum, et dimitte uniuersa delicta mea. Afflictio cordis et corporis, pena peccati est. Sed si hec humili et patienti  corde sustinetur, mira omnipotentis Dei misericordia agitur, ut unde punitur culpa, inde sequatur uenia. Propterea ergo humilitatem suam uideri postulat, qua laborem patienter tolerat: quatenus ex tolerantia laborum mereatur ueniam delictorum. Uniuersa, inquit, dimitte: id est, preterita, presentia, et futura. Non illa tantum iuuentutis et ignorantie mee antequam crederem, sed etiam ista, que iam ex fide uiuens, per infirmitatem, uel uite huius caliginem admitto. Ad maiorem quoque cumulum tribulationis, quam patitur, adiungit, dicens:

19. Respice inimicos meos, quoniam multiplicati sunt, et odio iniquo oderunt me. Non solum enim 112 foris, sed etiam in ipsa intus Ecclesie communione, non desunt inimici. Foris  sunt Iudei et pagani, intus heretici, qui in fide errant, et falsi Christiani, qui fidem moribus impugnant. Isti sunt, qui iniquo odio Ecclesiam odiunt. Aequum odium est, cum oditur culpa, et diligitur natura. Iniquum uero est odium, quando culpa diligitur,  et natura oditur. uel odium iniquum est, quando quis odit amicum. Respice inimicos. Ac si dicat, attendendo eos, me protege. Ideo subdit:

20. Custodi animam meam, et erue me: non erubescam, quoniam speraui in te. Custodi, ne pereat: erue, ut euadat: non erubescam, ut a proposito cadam. Et ideo hec debes agere, quoniam speraui in te. Hoc quod Ecclesia orat, quotidie in electis suis Dominus agere non cessat: quos quasi et custodiendo deserit, et deserendo custodit. Permittit corda tentationibus concuti: corpora necessitatibus affligi, prauorum odiis exerceri: sed dum hec hosti relaxat, animam sibi semper reseruat. Hostis enim antiquus et per se et per membra sua, sanctos uiros tentare maliciose appetit: quod omnipotens Deus fieri non nisi benigne permittit, scilicet, ut bonum,  quod latet, appareat: et uirtus per patientiam excrescat. Sed electi, dum maligni hostis tentamenta intus et exterius sentiunt, de se in nullo presumentes, mox ad sui protectoris Dei auxilium recurrunt: ne erubescenda committant, humiliter exorant: et ut exaudiri mereantur, spei se fortitudine roborant. Quod cum perfecti faciunt, ceteros ad se per exemplum trahunt. Unde et subditur:

21. Innocentes et recti adheserunt mihi, quia sustinui te. Innocentes moribus, recti fide. Innocentes in his, que in imis agunt, recti in summis, que sentiunt. Qui innocenter uiuunt, qui celestem patriam ex desiderio appetunt, sicut disiungi a malis, ita adherere cupiunt bonis. Sicut enim corrumpunt mores bonos colloquia mala : ita bonos mores edificant colloquia bona. Et scriptum est, Cum sancto sanctus eris, et cum uiro innocente innocens eris . Adherent ergo sancti sanctis, innocentibus innocentes: ut sese inuicem uerbis et moribus edificent, et bona propria per caritatem sibi  communicent: quatenus in bono crescat, alter ex altero. Inter hec dum tot mala patienter tolerant, et dum in bonis operibus ardenter desudant, dum spei rectitudine solidantur, ne sustinentia uacuentur in tantis tribulationibus constituti: ut euadere ualeant, liberatorem Deum suppliciter implorant, dicentes:

22. Libera Deus, Isrel, ex omnibus tribulationibus suis. Isrel interpretatur, uir uidens Deum. Ac si dicat , Libera Deus populum, quem preparasti ad te contemplandum, ex omnibus tribulationibus suis. Non solum ex his, que exterius tolerant, sed ex his que interius patiuntur. Studeamus et nos animas nostras ad Dominum leuare, fiduciam nostram in ipso ponere, humilia et alta eius mandata discere: ut mereamur in ueritate dirigi, et sapientiam ipsam  mente intueri: ut per eius misericordiam a delictis iuuentutis et ignorantie exuamur: ut mansueti et mites, uias  misericordie et ueritatis sectemur, ut emundati, 113 per propitiatorem Dominum a quotidiano peccato, timeamus eum, atque in uia constituti  legem gratie eius possideamus, per quem in bonis demoremur, et hereditate perfruamur eterna. Interim habentes firmamentum Deum, ad quem mentis oculos dirigamus: donec euellamur de laqueo huius mundi, et per suam misericordiam a cunctis tribulationibus liberemur, Isrel spiritualiter facti, contemplantes in sua maiestate Dominum Deum nostrum.



TITULUS PSALMI XXu.

1. Sequentis Psalmi titulus est, Psalmus Dauid. Hec scriptura est attribuenda excellentiori membro Ecclesie superius Deum oranti, et hic ostendenti se esse exauditum, et Diuina misericordia adeptum innocentiam et perfectionem: de cetero oranti, ne a proposito suo dimoueatur. Et hoc facit, ut a quibus moraliter segregatur, ab his etiam eternaliter separetur. Intentio eius est, nos exemplo suo ad innocentiam et perfectionem inuitare. Ait  ergo:



PSALMUS XXu.

2. Iudica me, Domine, quoniam ego in innocentia mea ingressus sum: et in Domino sperans non infirmabor. Qui culpam habet iudicium timet. Ipse ergo perfectus est: quia caussam suam iustam uidit, a Domino se iudicari petiit. Bene autem in innocentia ingressum se fuisse commemorat: quia innocentia spiritualis uia est, qua tenditur ad Deum: et innocenter uiuere, ad interiorem pertinet hominem . Quod autem se innocentem pronunciat, non est superbia elati, sed confessio non ingrati. Ac si diceret: Post misericordiam , quam tu mihi prerogasti, innocentie mee habeo aliquod meritum, cuius uiam custodiui. Nec tamen etiam sic in me; sed in Domino sperans, non infirmabor in opere, sed permanebo: ut sicut incepi, ita  perficiam. Si de se presumeret, si in se gloriaretur, proculdubio infirmaretur. Sed quia spem suam ponit in Domino, iam infirmari non ualet: quia ipse Dominus est eius fortitudo.

3. Proba me, Domine, et tenta me: ure renes meos, et cor meum. Ego dixi, iudica, sed si quid in me est purgandum, o Domine, hic tenta me, et corrige flagello filiorum, et sic proba me, id est, probatum redde: ure renes meos, id est, destrue delectationes carnis  et cor meum, id est, prauas cogitationes. Ure renes meos et cor meum: ac si dicat, Exterioribus et interioribus uitiis spirituale adhibe medicamentum. Sancti uiri etsi perfecte uiuant, adhuc tamen paterna flagella desiderant: ut tanto perfectiores ad patriam tendant, quanto pie feriens disciplina eos quotidie etiam de minimis purgat. Et ideo sustinent disciplinam, ut consequantur misericordiam: de qua subditur, Quoniam misericordia tua ante oculos meos est, et complacui in ueritate tua. uerax magister discipulum  uerberat mendacem: uerberatus discipulus attendit, et petit a magistro misericordiam. Sic facit erga nos celestis magister, et pius pater. Peccauimus, ideo flagellamur. Ille uerberat, nos expectamus, 114 ut parcat. Misericordia tua  ante oculos meos est, disciplinam tuam patienter fero: sed ut miserearis indesinenter expecto. Et iam complacui tibi in ueritate uindicte, quam merui, qui prius displicui in mendacio culpe, qua deliqui. Et quia lapsus merui iram, a te correptus inueni misericordiam.

4. Ex hoc autem apparet quoniam in innocentia mea ingressus sum: quia Non sedi cum concilio uanitatis, et cum iniqua gerentibus non introibo. Cum concilio uanitatis sedent, qui conuentui eorum commorantur, qui ex studio conueniunt, et uacant ad hoc, ut de uanitate loquantur. Cum iniqua gerentibus introire, est societati praue agentium se inferre, atque iniquis operibus, cum ipsis iniquis se ex uoto  ingerere. Tale est studium peruersorum, atque carnalium. Aut enim uane loquacitati sedent et uacant, aut inique operationi desudant. Quo contra sancti uiri, ut uerbo et facto habeantur innoxii, et a uanitate restringuunt linguam, ei ab iniquo opere conseruant uitam. Et quia prius est rem malam non diligere, demum etiam odire: recte subiungitur:

5. Odiui Ecclesiam malignantium, et cum impiis non sedebo. Odiui non homines, sed preuaricatores, non naturam, sed culpam. Malignantes sunt, qui ad hoc laborant, ut conformes suos malitia antecedant. Impii sunt infideles, qui Dominum non colunt. Pietas enim proprie pertinet ad cultum Dei. Ab his omnibus quamuis non corpore, tamen uita et moribus separatur Ecclesia: uidelicet a torpentibus otio, et uacantibus uanitati, ab iniqua operantibus, a malitiam suam studiose exaggerantibus, ab infidelibus. Et notandum quod prius dixit, Non sedi: hic inquit, Cum impiis non sedebo. Ibi inchoatio, hic perseuerantia designatur. Opus est enim, ut bonum, quod incipitur,  usque ad finem perducatur. Sed qui ab iniquis se separat, cum quibus adiungitur, audiamus.

6. Lauabo inter innocentes manus meas et circumdabo altare tuum, Domine. Non aqua uisibili lauas manus, quando pie cogitas de operibus tuis: et innocens es coram oculis Dei, qui est et altare coram oculis Dei, quo ingressus est sacerdos, qui pro nobis se primus obtulit. Est celeste altare, quod non amplectitur, nisi ille qui lauat manus inter innocentes, factus et ipse innocens. Nam multi altare hoc tangunt indigni, et tolerat Deus pati iniuriam ad tempus sacramenta sua. Sed non quomodo reciperis, cum malis intra parietes Ecclesie, ita recipieris, cum malis in sinu Abrahe . Non ergo timeas: laua manus, et circumda altare Dei, ubi offers uota Domino, ubi preces fundis, ubi conscientia tua pura est, ubi dicis Deo, qui sis; et si aliud est, quod displiceat Deo, curat ille cui confiteris. Quare  circumdas altare Dei, uir sancte? Sequitur, et dicit:

7. Ut audiam uocem laudis, et enarrem uniuersa mirabilia tua. Audire uocem laudis, est intelligere intus: quia quicquid in te mali est, de peccatis tuum est: et quicquid boni, in iustificationibus Dei est. Ita audies uocem laudis, ut non te laudes. Et quando bonus es, audis etiam diuinas laudes intus, quas in te loquitur Dominus Deus tuus, et ibi audiendo dicis, ut enarres mirabilia eius uniuersa, corporalia et spiritualia, uisibilia et inuisibilia. Ad mirabilia Domini 115 pertinet, quando aliquis suscitatur in corpore. Ad maiora uero pertinet mirabilia, quando aliquis suscitatur in anima. Grande miraculum est, cum resurgit uiuus, qui erat mortuus. Maius est, cum resurgit pius, qui erat impius: cum resurgit castus, qui erat luxuriosus cum resurgit humilis, qui erat superbus. Exteriora ista mirabilia prosunt ad fidem: interiora ad morum edificationem: laudes Domini ad dilectionem. Ad  hoc laudatur Dominus Deus tuus: ad hoc mirabilis predicatur, ut ames, credas et speres. Ama laudabilem, crede et spera in mirabili. Ad hoc pertinet quod sequitur.

8. Domine, dilexi decorem domus tue, et locum habitationis glorie tue. Domus Dei est Ecclesia, decor eius iustitia, locus habitationis requies eterna. Et recte preposuit decorem domus, deinde locum habitationis: quia amando et sectando iustitiam ad eterne quietis pertingitur gloriam. Et quia electus quisque quantumcumque proficiat, adhuc tamen reprobari formidat, misericordem Deum humiliter exorat, dicens,

9. Ne perdas cum impiis Deus animam meam, et cum uiris sanguinum uitam meam. Impii sunt odientes Deum, uiri sanguinum odientes proximum. Nam qui odit fratrem suum, homicida est . Isti sunt Ecclesia malignantium, qui agunt concilium uanitatis, cum quo uir sanctus non sedisse se  perhibet. Et notandum quod non ait, In concilio: sed, Cum concilio. Nam in concilio uanitatis potest quis sedere ad utilitatem, cum ad hoc ibi sedet, ut liberet innocentem, aut ut ipsam redarguat uanitatem. Cum concilio uero uanitatis sedere, est ipsi concilio consentire. Quod quia non fecit, orat nunc, ut qui particeps non fuit in culpa, non sit etiam particeps in pena. Et hoc est iudicium quod postulat a Domino, ut discernatur a malis cum quibus habitat.

10. In quorum manibus iniquitates sunt, dextera eorum repleta est muneribus. Sicut hoc quod in manibus tenemus, in promtu habemus: ita in manibus dicuntur habere iniquitates, quod in promtu semper habent mate agere. In eorum manibus iniquitates sunt, qui parati sunt ad homicidium, ad furtum, ad rapinam, et ad cetera mala facienda. Hi sunt qui acquirendis lucris insistunt ardenti studio, circumquaque exquirunt, ut dextera eorum repleatur muneribus. Sed quia non manus, sed dextera dicitur,  aliquid nobis subtilius ex hoc nomine designatur. Usus quippe prauorum est, ut donum gratie uertant in augmentum culpe. Bene ergo ait, Dextera eorum repleta est muneribus: quia  quod eis ad obtinendam eternam salutem datum est, ad accipienda huius seculi munera conuerterunt, existimantes questum esse pietatem . Hi sunt qui sapientiam suam uendunt, pro iustitia pretium requirunt, ipsis etiam spiritualibus studiis quandoque desudant, ut terrenum aliquid conquirant. Sed quia uir Dei manum suam ab omni munere excutit, et quicquid agit, pure et propter Deum agit: non ut hic thesaurizare appetat , sed ut ex hac captiuitate liber euadat: Redemtorem suum suppliciter implorat dicens,

11. Ego autem in innocentia mea ingressus sum;  116 redime me, et miserere mei. ualeat  mihi ad perfectionem liberationis tantum [a 1Kb] meum pretium sanguinis Domini mei: ut in periculis huius uite misericordia tua non deserat me.

12. Pes meus stetit in directo. Idest, affectus meus non recessit a iustitia. Quare in directo? Quia superius dixerat, Et in Domino sperans non infirmabor. Ille titubat inter malos, qui non in Domino sperat. Hinc factum est, ut schismata fierent. Sed quid concluditur? In Ecclesiis benedicam te, Domine. Qui benedicit Domino lingua, et factis maledicit, non in Ecclesiis benedicit Dominum. Imo ex illis est, de quibus dicitur, ue his per quos nomen Domini blasphematur . Hoc est ergo in Ecclesiis benedicere Dominum, sic uiuere, ut per mores cuiusque benedicatur Dominus.



TITULUS PSALMI XXuI.

Psalmus Dauid, priusquam liniretur secundo. Psalmus iste est adscribendus Dauid, hoc est, perfecte Ecclesie. Psalmus  agens de eo negotio, quod contigit priusquam  liniretuzr secunda inunctione. Legitur Dauid bis inunctus fuisse. Primum a Samuele in domo patris , que prefigurauit secundam inunctionem. Deinde uero quando fuit susceptus a populo, et rex constitutus super Iudam in Ebron , secundo inunctus fuit. Eodem modo fuit Christus bis inunctus, non corporali, sed spirituali unctione. Primum cum immunis a peccato, fuit Rex super Iudaicum populum constitutus: post resurrectionem uero fuit inunctus, uidelicet cum immortalis et impassibilis fuit factus. Et fuit sibi datum nomen quod est super omne nomen: ut in nomine Iesu omne genuflectatur celestium, terrestrium et infernorum . Eodem modo fideles bis inunguntur: primo in baptismo, quando accipiunt pignus Spiritus : que inunctio est prefiguratio et quasi arrha inunctionis future. Et secundo post hanc uitam, quando immortalitatem et impassibilitatem consequuntur . Et Dauid post primam unctionem non confirmatus est in regno, donec Saule deuicto. Et multos aduersarios deuicit, antequam secunda unctione ungeretur. Similiter fideles in hac uita multos habent aduersarios, antequam inungantur secundo. Et nunquam confirmabuntur in regno, donec Saule deuicto, id est,  donec, diabolo superato penitus, et morte destructa. Et hoc modo titulus iste potest exponi de capite et membris. Intendit perfecta anima in hoc psalmo, suo exemplo unumquemque exhortari, qui pignus Spiritus sancti accepit: ut si beatus esse desiderat, in tentationibus uite presentis uiriliter agat, et per beneficia in hac uita a Deo collata  seipsum conformando, pondus diei et estus pia longanimitate sustineat. Dicit itaque sic:



PSALMUS XXuI.

1. Dominus illuminatio mea, et salus mea, quem timebo? Dominus protector uite mee, a quo trepidabo? Tria sunt que dicit: illuminatio, salus, protectio. Ista tria reddunt intrepidum hominem contra aduersa omnia. Si enim eum 117 illuminat Deus, ut recta uideat: si sanat, ut recta que uiderit, opere compleat. Deinde si protegat, ne tentatus cadat: quid restat, quod formidare debeat? uenit lux uera, que illuminat omnem hominem uenientem in hunc mundum  . Redemit animam meam, illuminauit, protegit ne amittat, a quo trepidabo? uideo hostes, uideo tyrannos incurrentes: sed neminem timeo Dominica fretus admonitione, qua dicitur, Nolite timere eos qui occidunt corpus, animam autem non possunt occidere . Unde subditur:

2. Dum appropiant super me nocentes, ut edant carnes meas: Qui tribulant me inimici mei, ipsi infirmati sunt, et ceciderunt. Appropinquant nocentes, inuadunt me hostes, obsident inimici: ut carnes meas edant, ut me lacerent, et occidant, ut carnales et imperfectos decipiant, et nefario corpori suo coniungant. uel carnes edere, est carnales affectiones igne tribulationis consumere: sed in eo infirmantur a propriis uiribus, et uicti cadunt, quo ad interiora animi irrumpere non possunt. Unde adhuc etiam subiungit:

 3. Si consistant aduersum me castra, non timebit cor meum. Si impiorum exercitus, si uitiorum impetus, si demoniorum cetus collectis uiribus atque ordinata acie consurgat, nichil cor dubitat: quod omnipotens Deus illuminando, sanando, protegendo confirmat. Si exsurgat aduersum me prelium, ut me debellare uelint mimici supradicti, in hoc ego sperabo. In quo? Sequitur, et dicit:

4. Unam petii a Domino, hanc requiram, ut inhabitem in domo Domini omnibus diebus uite mee. ualent nobis tentationes et tribulationes huius seculi ad consequendum regnum Dei. Unde sancta Ecclesia dum bella in imis sustinet, spem suam ad alta subleuat: et quanto grauiora hic patitur, tanto ibi maiorem mercedem exspectat. Hinc in Euangelio Dominus ait, Cum maledixerint uobis homines, et persecuti uos fuerint propter me: gaudete in illa hora, quia merces uestra multa est in celo . uideamus ergo quam unam petit, qui inter aduersa constitutus nichil timet. Que est illa  una? Ut inhabitem  in domo Domini omnibus diebus uite mee. Domus ea dicitur, ubi semper manebimus. In ista peregrinatione proprie appellatur tabernaculum, quod pertinet ad militantes et pugnantes contra hostem. Quid acturi sumus in illa domo, habes in alio psalmo, Beati  qui habitant in domo tua, Domine, in secula seculorum laudabunt te . Hac iste cupiditate ardens, et amore estuans, desiderat per omnes dies uite sue in domo Domini habitare. Dies, inquam, non finiendos, sed eternos. Sic dicuntur dies, quomodo anni, de quibus dictum est, Et anni tui non deficient . Nam dies uite eterne, unus dies est sine occasu. Hoc ergo dicit, A Domino hanc concupiui, hanc unam petii, hanc requiram. Et quasi diceremus: Quid tibi facturus es? Ad quid hoc petis? Ut uideam  uoluntatem Domini, et uisitem temptum  eius. Ecce quod amo. Ecce quare uolui habitare in domo Domini, ut [a 1Kb] contempler delectationem eius. uideo enim nunc per speculum et in enigmate: tunc autem 118 facie ad faciem. Nunc ex parte cognosco, tunc autem cognoscam sicut et cognitus sum . Bene autem ait, et uisitem templum eius; qu a illa beata uisio non implebitur, nisi in uisione templi Dei, quod recte et domum nominat et templum. Domus dicitur, eo quod habitatur a sanctis. Templum, eo quod ibi laudes Domino persoluuntur. Ut autem illuc perueniam, unde mihi promitto: sequitur et dicit,

5. Quoniam abscondit me in tabernaculo suo, in die malorum: protexit me in abscondito tabernaculi sui. Dies malorum presens uita est, in qua fit malum. Unde Apostolus ait, Redimentes tempus, quoniam dies mali sunt . Tabernaculum est Ecclesia presens, in qua militamus. Accepit de isto tabernaculo carnem Filius Dei, et factus est nobis  absconditum tabernaculi. Abscondit nos in tabernaculo per fidem, protegit nos in Christo ad salutem: Filii Dei sumus, sed nondum apparet quod erimus . Per fidem enim ambulamus, et non per speciem. Mortui estis  et uita uestra abscondita est cum Christo in Deo . Et quia sic nos abscondit a uitiis, et protegit in Christo Deus, ut ipso nos exaltet ad uirtutes; recte subiungit,

6. In petra exaltauit me, et nunc exaltauit caput meum super inimicos meos. Dominus iehsu Christus et petra est, et caput . De hac petra ipse Dominus ait, Et super hanc petram edificabo Ecclesiam meam . In hac petra firmiter fundata exaltatur de mundo ad celum, de diabolo ad Dominum: ubi et nunc dum moratur et laborat corpus inter inimicos in terra, iam caput suum, idest, Christum exaltatum, dicit, Surrexit  enim a mortuis, et sedet ad dexteram Patris in celo . Confidant ergo membra nec timeant inimicos: cum iam nunc super eos caput suum uideant exaltatum. Ubi enim caput est, ibi et membra secutura sunt. Sumus et nos cum illo sursum. Est et ille nobiscum deorsum. Ecce quale pignus habemus. Unde et nos fide et spe et caritate cum capite nostro sumus in celo in eternum: quia et ipsum bonitate, diuinitate, unitate nobiscum est in terra usque in consummationem seculi  Unde ei laudes et sacrificia non cessat immolare Ecclesia . Ideo subiungit, Circuiui et immolaui in tabernaculo eius hostiam uociferationis: cantabo et psalmum dicam Domino. Consideraui fidem orbis terrarum, in qua exaltatum est caput meum, super eos qui me persequebantur. Et in ipso tabernaculo, id est in Ecclesia toto orbe terrarum diffusa, totis uiribus laudaui Dominum. uociferare est ingenti uirtute uocem efferre. Immolamus Deo hostiam uociferationis , quando ei laudes offerimus cum  magna deuotione et contritione cordis. In hoc quod ait, Cantabo et psalmum dicam, frequentiam diuini ministerii insinuat. Cantus pertinet ad iocunditatem laudis, Psalmus uero ad exercitium boni operis. Sic est laus nostra Deo acceptabilis, si uoce, corde et opere laudemus eum. Deinde postulat ut exaudiatur, cum subiungit,

7. Exaudi, Domine, uocem meam qua clamaui ad te, miserere mei, et exaudi me. Gemamus modo, oremus modo. Gemitus non est nisi miserorum, Oratio non est nisi indigentium. Transiet oratio, succedet laudatio. 119 Transiet fletus, succedet gaudium. Interim modo, quando in diebus malorum sumus, non cesset oratio nostra ad Deum, a quo unam illam petamus. Et ab ipsa petitione non desistamus, donec ad illam, illo donante ac perducente, perueniamus, finiantur omnes cupiditates, una in corde sit et in  postulatione. Unde et subditur:

8. Tibi dixit cor meum, exquisiuit te facies mea: faciem tuam Deus requiram. Ac si dicat, Oratio mea non in solis labiis est, sed corde prolata. Exquisiuit te facies mea, idest, intentio mea, fides mea, mens mea, in qua me cognoscis: faciem tuam Deus requiram. Non honorem, non gloriam, non diuitias quero, facies tua, pulchritudo tua, uisio tua mihi est in desiderio.

9. Non auertas faciem tuam a me, ne declines in ira a seruo tuo. Forte ab aliquibus declinat non in ira, quomodo a quibusdam, qui illi dicunt, Auerte faciem tuam a peccatis meis . Quando a peccatis tuis auertit faciem suam, non in ira a te declinat. Auertat ergo faciem suam a peccatis tuis, sed non auertat faciem suam a te. Ira eius non est nisi auersio uultus eius. Adiutor meus esto: ne derelinquas me, neque despicias me, Deus salutaris meus. Ecce in uia sum: petiui a te unam, liberum arbitrium: habeo. Recta que agere debeam, cognosco:  sed sine te nichil agere ualeo . Esto ergo adiutor meus, ut proficiam: nec me derelinquas, ne cadam: neque despicias me, ne peream: quod debes facere, quia tu Deus meus es, qui me creasti, et salutaris meus, qui me redemisti. Non habeo adiutorem extra te.

10. Quoniam pater meus et mater mea dereliquerunt me, Dominus autem assumpsit me. Exceptis illis duobus parentibus, de quorum carne nati sumus: habemus hic alium patrem, et aliam matrem, uel potius habuimus. Pater secundum seculum diabolus est , et fuit nobis pater, cum essemus infideles. Nam dicit Dominus infidelibus, uos a patre diabolo estis . Iste est pater omnium impiorum, ipse operatur in filiis diffidentie . Mater est illa Babylonia societas omnium perditorum, ab oriente usque in occidentem. Ipsa habet regnum  terrenum. Hec prima fuit mater nostra: in hac nati sumus. Cognouimus alium patrem Deum , reliquimus diabolum. Cognouimus aliam matrem Ierusalem celestem, que est sancta Ecclesia  cuius portio peregrinatur in terra: reliquimus Babyloniam. Separati sumus a mundo et diabolo. Assumsit nos Dominus ut Pater, quia condidit, quia uocat, quia iubet, quia regit. Assumsit ut mater, quia louet, quia nutrit, quia lactat, quia continet. Sed assumtus a Domino quid petat, audiamus:

11. Legem pone mihi, Domine, in uia tua, et dirige me in semitam rectam propter inimicos meos. uia Domini in hoc loco fides potest intelligi: semita recta, caritas: de qua Apostolus discipulis suis ait, Adhuc excellentiorem uiam uobis demonstro : et cepit loqui de caritate. Inimici sancte Ecclesie sunt carnaliter uiuentes, et heretici: qui male uiuendo, et praue docendo comprimunt seruos Dei. Postulat ergo uir sanctus legem sibi poni in uia, et dirigi a Deo in semitam: quatenus per legem instructus  recte credat, et per gratiam directus, 120 amando et operando recte incedat. Et hoc facit, propter inimicos suos, qui eos quos minus eruditos aut imperfectos inueniunt, ad errorem siue iniquitatem  trahunt. De quibus adhuc subditur:

12. Ne tradideris me in animas tribulantium me, quoniam insurrexerunt in me testes iniqui, et mentita est iniquitas sibi. Si tradideris carnem meam in manus eorum, non tradas me, idest, animam meam, in animas, idest, uoluntates eorum, ut ex toto animum et desiderium suum expleant de me: ut si occidunt corpus, uel animam non occidant . Quoniam ut a te reuocarent, insurrexerunt in me, testantes iniquitatem et falsitatem. Multotiens enim falsi testes  contra sanctos surrexerunt, qui eos preuaricatores legis, et seductores affirmarent. Sed iniquitas mentita est sibi , non sanctis: quia mendacium eorum sibi uersum est in penam et damnationem, sanctis uero in gloriam. Quia in re notandum est, quia que bona sunt, malorum  impugnatione non solum non deficiunt, sed etiam magis esse bona noscuntur. Si doctrina Ecclesiastica simplex esset, et nullus exstrinsecus hereticorum dogmatum assertionibus eam stringeret: non poterat tam clara, et tam examinata uideri fides nostra. Sed idcirco doctrinam catholicam contradicentium obsidet impugnatio, ut fides nostra non otio torpescat, sed exercitiis elimetur. Propter hoc denique et Apostolus dicebat, Oportet autem et hereses esse, ut probati quique manifesti fiant . Inter nos, ipsum denique diabolum, et obluctantes aduersum nos contrarias potestates, si auferas uirtutes animi, sine obluctante non poterunt enitescere. Sic et fidelium gloria non poterit resplendere, nisi eam infidelium reprobatio et pena commendet. Post illum circuitum et iubilationem, post ista pericula et labores, inter manus tribulantium positus, estuans, anhelans, laborans, firmus et certus, Domino suscipiente, deducente, regente, quid subiungat,  audiamus:

13. Credo uidere bona Domini in terra uiuentium. O bona Domini dulcia, immortalia, sempiterna! Quando uos uidebo? Credo, inquit, uidere. Iustus enim ex fide uiuit . Quid est fides? Credere quod non uides. Que enim uidentur, temporalia sunt, ipsa sunt in terra morientium. Que autem non uidentur, eterna, ipsa sunt in terra uiuentium . Terra dicta est per similitudinem, propter stabilitatem. Nulius ibi perit, sed semper manet, et beate uiuit. Sed quid dicit Apostolus? Si autem quod non uidemus, speramus, per patientiam exspectamus . Recte ergo diuina Scriptura nos admonet, dicens:

14. Exspecta Dominum, uiriliter age, et confortetur  cor tuum, et sustine Dominum. Hinc per Prophetam dicitur: Si moram fecerit, exspecta eum, quia ueniens ueniet . Si differtur, non aufertur. Multi negligunt exspectare Dominum, quia merces eius in presenti non datur, sed in futuro reseruatur . Ideo fatigantur et remanent in uia. Propterea diuinitus admoneris, ut uiriliter, idest, fortiter agas, et corde confirmatus patienter sustineas. Non enim sufficit bona uiriliter agere, nisi ex uirtute animi studeas et mala equanimiter tolerare. Noli dissolui, ne sis inter eos quibus dicitur, ue his 121 qui perdiderunt sustinentiam ! Qui sustinentiam perdit, effeminatus est, perdit uigorem. Operare ergo uiriliter, sustine patienter: ut bene uiuendo sis iustus, et patiendo perfectus. Sic bona que credis, uidebis. Sic recta opera ad finem perfectum perduces.



TITULUS PSALMI XXuII.

Psalmus ipsi Dauid, id est, excellentiori membro Ecclesie.  Negotium est Ecclesie clamantis ad Dominum, ut eius sic exaudiat orationem, ne eam cum operantibus iniquitatem perdat: sed prout meruit, sibi tribuat: malos autem impunitos non deserat. Quod faciendo suadere intendit, ut quisque fidelis sui exemplo, cor suum ponat in Domino: quatenus eius caro refloreat in ipso. uel quia dicitur, ipsi Dauid, ipsius mediatoris uox est, manu fortis in conflictu passionis. Que autem uidetur inimicis orare, non maliuolentie uotum est, sed denuntiatio pene. Non optat que dicit, sed quid eis immineat predicit. Ait ergo pro se et membris suis sic:



PSALMUS XXuII.

1. Ad te, Domine, clamabo, Deus meus, ne sileas a me: ne quando taceas a me, et assimilabor descendentibus in lacum. Merito Dominum eum uocat, cui subiecta est omnis creatura: sicut scriptum est, Omnia seruiunt tibi . Qui cum sit omnium Deus per creationem, proprie Filius Dei per naturam, uel specialiter Ecclesie per gratiam: ad quem clamare est toto desiderio, toto affectu orare.  Ne sileas  a me: quantum ad exteriorem eruditionem. Et ne aliquando taceas a me, quantum ad interiorem inspirationem. Oportet enim ut misericors Deus, sicut pro salute humani generis olim locutus est in Prophetis, nouissime autem in Filio suo : sic et nunc non sileat, sed per eius uicarios uerbo et gratia informatos incessanter nobis loquatur, nos erudiat, nos aspiret. Et si, inquit, tacueris, Assimilabor descendentibus in lacum. Si tacuisset Christus, similis apparuisset ceteris mortalibus. Sed quia in eo Deus locutus est, propterea dixit ei Petrus, uerba uite eterne habes , et, Tu es Christus Filius Dei uiui . Fides enim ex auditu, auditus autem per uerbum Christi . Rursus si taceat a doctoribus Ecclesie, eius tacere, nostrum perire est. Aliter, per hoc quod ait, Clamabo: notat se incessanter clamare ad Dominum toto tempore obedientie sue. Per hoc quod subiungit, Ne sileas, notat affectionem piam inter  Deum et hominem: quia ex quo homo clamare incipit, Deus audit. Hebraica [a 1Kb] ueritas non habet hoc, nequando taceas a me; sed LXX. Interpretes addiderunt, nec tamen sine caussa: sed per hoc dant nobis intelligere eum clamasse de prima et secunda clarificatione. Prima clarificatio est ante resurrectionem, cum fuit immunis ab omni peccato, et per eum Deus miracula fecit, que nemo alius facere potuit. Secunda clarificatio fuit in resurrectione, qua eius humanitas impassibilitatem et immortalitatem suscepit. Et si sileas 122 remotus a me, tunc assimilabor, idest, similis ero descendentibus in lacum, idest, in huius mundi miseriam. Si enim homo [b 1Kb] Dominicus a presidio diuini uerbi sibi uniti desereretur, similis utique aliis hominibus inueniretur. Bene dicit, Descendentibus:  quia maximus descensus est a Deo deuiare, et se ad huius mundi miserias inclinare. Ascensus uero, relictis his miseriis, ad bona perpetua festinare. Ideo subiungit:

2. Exaudi, Domine, uocem deprecationis mee dum oro ad te, dum extollo manus meas ad templum sanctum tuum. Duo pretendit, pro quibus digne debeat exaudiri, dicens, Dum, idest, quia oro ad te. Et quia extollo manus meas in cruce, ad templum, idest, Ecclesiam construendam, ut sit templum sanctum Dei. Magnum meritum exauditionis fuit incarnatio et passio Redemptoris, qui factus est  propitiatio pro peccatis nostris in sanguine suo , quo lauaret nos a peccatis , et aptaret sibi Ecclesiam non habentem maculam aut rugam . Attende et tu caput tuum: exemplo eius disce orare, disce tolerare, disce amare. Extende manus tuas ad templum. Extende te ad bonam operationem propter regnum Dei. Audi et ora quod sequitur:

 3. Ne simul trados me cum peccatoribus, et cum operantibus iniquitatem ne perdas me. Cum peccatoribus quidem fuit Christus: quia uerbum caro factum est, et habitauit in nobis , et cum impiis deputatus est . Sed tamen traditus simul cum peccatoribus non est, ut et ipse esset peccator: quia peccatum non fecit, nec inuentus est dolus in ore eius . Descendit in infernum, ubi descendunt impii. Sed cum operantibus iniquitatem non periit, quia et si ab iniquis occisus est, a morte tamen resurrexit, et nos moriendo redemit. Et sic mors illa non perditio, sed uita fuit. Ora et tu, ne simul tradaris cum peccatoribus, ne eorum cum quibus habitas, prauis moribus corrumparis, et cum operantibus iniquitatem, ne perdaris: ne uidelicet cum iniquis in eternum pereas, quorum persecutionem temporaliter toleras. Et non solum sunt iniqui actu, sed etiam in lingua. Nam subditur, Qui loquuntur pacem cum proximo suo. Qui dixerunt, Scimus  quia a Deo uenisti magister . Mala autem in cordibus eorum. Cogitabant enim, ut Iesum dolo tenerent et occiderent . Christus Iudeorum proximus dicitur , et secundum carnem, quia de germine eorum fuit: et secundum hoc, quod eis misericordiam facere uenerat . Iuxta quod de Samaritano in Euangelio legitur, quia proximus dicitur illi qui in latrones incidit, quia misericordiam ei fecit . Quam multi tales inueniuntur in Ecclesia Dei, qui persequuntur adhuc corpus Christi . Hi sunt qui ueniunt in uestimentis ouium, intrinsecus autem sunt lupi rapaces . Et quia ipsi tales sunt:

4. Da illis secundum opera eorum. Et secundum modum culpe, sit retributio pene. Sed dicit aliquis, Bona fuerunt opera eorum, etiam cum Christum occiderunt: quia sic humanum genus redemtum est. Ideo sequitur: Et secundum nequitiam adinuentionum ipsorum. Ac si diceret, 123 Non dico ut secundum  utilitatem, que ex eorum operibus processit, reddatur eis: sed secundum nequitiam, quam se ad utilitatem suam inuenisse putauerunt. Non enim ideo Christum occiderunt, ut genus humanum redimeretur: sed ne illi locum et gentem amitterent. Qua in re notandum est, quod eadem actio secundum diuersas intentiones et bona dicitur, et mala. Nam Filium suum, quem Deus Pater tradidit, tradiderunt Iudei. Una ex utraque parte fuit actio: sed intentio diuersa. Nam ad hoc tradidit eum Pater, ut nos resurgendo saluaret. Ad hoc tradiderunt eum Iudei, et morte turpissima condemnandum curauerunt, ut penitus deperiret. Non ergo iustitia aut iniustitia in actione est, sed in uoluntate. Sequitur ergo, Secundum opera manuum eorum tribue illis: redde retributionem eorum ipsis. Quid per opera manuum eorum, uoluit designari, nisi excellentem iniquitatem, quam  fecerunt in mortem Domini? Cum apponit manum post opera, ostendit illos magnum studium et affectionem ad illud opus adhibuisse. Quod dicit manuum, tractum est ab artifice: quia illa opera uult dici suarum manuum, que studiose fecit. Bene autem dicit, retributionem: quia cum Christus eis bona fecisset, ipsi ei malum retribuerunt. Ac si aperte dicat: Sicut ipsi retribuerunt mihi malum, redde ipsis malum similiter. Et merito:

5. Quoniam non intellexerunt opera Domini. Scilicet illa que in Lege mystice scripta sunt, siue illa que occulte postmodum operatus est per Filium suum: sicut est quod eum incarnari fecit de uirgine, quod eum pro nostra redemtione misit. Et in opera manuum eius. Idest, in manifesta opera, subaudis, non intellexerunt. Hebrei habent, [a 1Kb] Non inspexerunt in opera manuum eius. Que sunt illa? Quod infirmos curabat, leprosos mundabat, mortuos suscitabat, et alta multa miracula, que per Filium suum faciebat Pater. Hinc ueritas Iudeis aiebat. Si mihi non creditis,  uel operibus credite. Opera enim que ego facio testimonium perhibent de me . Excusabiles autem inuenirentur in occultis, sed non inuenirentur in apertis. Quia ergo in opera manifesta non intellexerunt, ut mente perciperent diuina; ideo sequitur: Destrues eos, spiritualiter et corporaliter: sicut fuit in destructione Titi et uespasiani. Et Propheta preuidens illam destructionem esse irreparabilem, addidit: Et non edificabis eos, ulterius. In aliis enim destructionibus reparauerat eos Deus, ut in destructionibus Babylonis, et in captiuitate Aegypti. uel etiam si spiritualiter essent destructi, ut si sub aliquo duce essent idololatre, per alium ducem Deus eos ab idololatria liberabat. De hac autem nouissima excecatione spirituali, non reparabuntur usque in finem: quando eorum reliquie saluabuntur: corporaliter uero numquam restituentur. Ab hoc uersu incipit agere gratias de sua exauditione. Ait enim,

6. Benedictus Dominus, quoniam exaudiuit uocem  deprecationis mee. Quotiens exaudimur a Domino, debemus illum benedicere. Non enim habet homo quid tribuat Deo pro tantis 124 eius beneficiis, nisi benedictionem et laudem. Nemo autem donis Dei fit beatus, si donanti existit ingratus. Sic autem colitur a nobis Pater luminum, a quo omne datum optimum et omne donum perfectum descendit: scilicet sacrificio laudis et actionibus gratiarum.

7. Non tantum exaudiuit de remouendis malis, sed etiam, Dominus est adiutor meus, ad bene operandum: Et protector meus, ne ledar a telis persequentium. Et in ipso sperauit cor meum; idest, intentio mea: sperauit autem de resurrectione. Et ideo, Adiutus sum. Ad hoc nos adiuuat in bono, et protegit in malo omnipotens Deus, ut spem nostram constituamus in ipso. Quanto autem fidentius in ipso speramus, tanto ab ipso adiuuamur uberius. Unde fit, ut per Dei adiutorium spes in nobis generetur, et deinde per spei meritum Dei adiutorium augeatur. Et ostendit in quo adiutus sit Deus. Et refloruit caro mea.  Ante floruerat Christi caro, cum fuit immunis ab omni peccato: refloruit quando impassibilitatem et immortalitatem resurgendo suscepit. Propterea sequitur: Et ex uoluntate mea confitebor illi. uoluntariam confessionem diligit Deus: coacta autem seruitia non recipit. Unde scriptum est, Seruus non manet in domo in eternum, filius manet in eternum . Seruus est qui seruit ex timore, filius est qui obedit ex amore. Ille a celesti domo excluditur, quia seruus est. Iste introducitur, quia filius est. Confiteamur ergo Domino tota uoluntate, toto affectu: ut tanquam deuoti filii consequamur hereditatem Dei. Illi namque debetur recte confessio, de quo subditur,

8. Dominus fortitudo plebis sue. Idest sibi deuote. Fortitudo Dei in eo est, quia homines de diaboli iugo  eripit, et suos facit. Et ipse est protector saluationum Christi sui. Idest, illorum qui per Christum saluati sunt. Et hic manifeste notat, quod mysteria Christi prosunt hominibus ad salutem. Et quia Dominus est fortitudo plebis, ergo, Domine, fac quod tuum est.

9. Saluum fac populum tuum, Domine. Eripiendo de inimicorum potestate, dirigendo ad fidem. Et benedic, dando incrementum uirtutum ipsi facto: Hereditati tue: et rege eos, Secundum mores et uirtutes: Et extolle illos, De uirtute in uirtutem, usque in eternum. Idest, donec perueniant ad eternitatem.



TITULUS PSALMI XXuIII.

1. Psalmus Dauid in consummatione tabernaculi. Remissa arca Domini a Philisteis, et reducta in Ierusalem, cum prohiberetur a Nathan propheta ne faceret domum Domini, quia uir sanguinum erat: fecit tabernaculum de tentoriis, in quo reponeret arcam Dei . Quo consummato, inuitauit multos, ut ad templum illud uenirent : non uacuis manibus, sed ut ibi adductas hostias immolarent. Et post hanc consummationem scripsit psalmum  istum: non quod de historiali consummatione scriberet, sed nobis consummationem Ecclesie futuram per Spiritum Sanctum prophetaret: cuius consummatio, illius tabernaculi figura erat. Quod sciens Hesdras propheta Dauid intellexisse, sic intitulauit. 125 Qui titulus sic legitur. Psalmus iste conuenit Dauid prophete, qui hic loquitur. Psalmus dico, habitus in consummatione tabernaculi, id est, in consideratione consummationis Ecclesie. Hanc recte tabernaculum appellamus, quia hic in ea tanquam in tabernaculo militamus. Ipsa est in hoc psalmo materia. Negotium prophete sub persona Ecclesie est, ostendere quomodo tabernaculum Dei compositum sit, id est, qua uirtute, et qua magnificentia per septiformem gratiam Spiritus Sancti, que concipitur ex uoce Domini, septies repetita. Et hec faciendo intendit, ut qui filii Dei facti sunt per adoptionem, pure Deo mentis hostiam offerant. Ait ergo:



PSALMUS XXuIII.

2. Afferte Domino filii Dei, afferte Domino filios arietum. Afferte Domino uosmetipsos, quos per Euangelium  duces gregum Apostoli genuerunt, habentes tanquam duo cornua, duo Testamenta. Hinc Paulus aries spiritualis gregi suo dicit, Nam in Christo Iesu per Euangelium ego uos genui . Et iterum: Filioli mei, quos iterum parturio . Deo nos afferimus, si deuote agimus, quod per sapientiam audimus. Prebe  fili, cor tuum mihi . Sed necesse est, ut hec oblatio cordis etiam in completione se demonstret actionis. Unde et subditur: Afferte Domino gloriam et honorem. Tales uos exhibete, ut honoretur et glorificetur Deus in uobis. Iuxta quod scriptum est: Luceat lux uestra coram hominibus, ut uidentes opera uestra bona, glorificent Patrem uestrum, qui in celis est . Afferte Domino gloriam nomini eius. Gloriose per orbem innotescat. Adorate Dominum in atrio sancto eius. Hoc est, in dilatato et sanctificato corde uestro. Illi quippe nos ipsos debemus, a quo conditi sumus. Cui iure honor et gloria a nobis exhibetur  pro tot et tantis beneficiis, que in edificationem spiritalis tabernaculi, id est Ecclesie subscribuntur. Dicitur enim:

3. uox Domini super aquas. uox Domini super populos, qui per aquas recte designati sunt, quoniam aquarum more fluxu mortalitatis incessanter decurrunt. Deus maiestatis intonuit. Deus de nube carnis terribiliter penitentiam predicauit. Ipse per seipsum intonuit, qui Deus est maiestatis, potestatis et excelse uirtutis. Hinc est, quod in Canticis Ecclesia dicit, Anima mea liquefacta est, ut dilectus locutus est . Intonuit etiam uox Domini super aquas: quia in Iordane super Christum uox Patris audita est: Hic est Filius meus dilectus . Intonat nunc quoque super aquas baptismatis: quia in nomine Patris, et Filii, et Spiritus Sancti baptizantur credentes. Et quia ipse est, qui baptizat, recte subiungitur: Dominus super aquas multas. Scriptum est enim, Unus Dominus, una fides, unum  baptisma . uel Dominus super aquas multas, id est, ipse Dominus iehsu, postquam emisit uocem super populos, et perterruit, eos conuertit in se, et habitauit in eis.

4. uox Domini in uirtute. Ut est illud, Lazare ueni foras. uox Domini in magnificentia. Non enim loquebatur iehsu, tanquam Pharisei, sed tanquam potestatem habens . Unde quidam ait, Nunquam loquutus est homo sicut 126 hic homo . Tanta huius uocis Dominice uirtus erat, quod et mortuos suscitabat, cecos illuminabat, leprosos mundabat. uel uox Domini in uirtute et magnificentia fuit, cum prius Apostolos fidei uirtute instruxit, et per eos postmodum magna fecit. Unde subinfertur:

5. uox Domini confringentis cedros, et confringet Dominus cedros Libani. Quid per cedros, nisi alti in superbia designantur? Et bene post cedros addidit, Libani. Libanus enim interpretatur candidatio. uox autem Domini confringit cedros Libani: quia per  eam etiam illi conteruntur, qui in honoribus et diuitiis, et in nitore terrene nobilitatis exaltantur. Unde Apostolus ait: Infirma mundi elegit Deus, ut confundat fortia . Sed sciendum, quia duobus modis confringit cedros uox Domini: quosdam uidelicet damnando, quosdam ad se trahendo et penitus humiliando: de quibus subiunctum est,

6. Et comminuet eas tanquam uitulum Libani. Et amputata superba celsitudine illorum, deponet eos ad imitationem humilitatis sue, qui tanquam uitulus per ipsam huius seculi nobilitatem ad uictimam ductus est. Astiterunt enim reges terre, et principes conuenerunt aduersus Dominum et aduersus Christum eius . Et dilectus, quemadmodum filius unicornium. Nam et ipse dilectus, atque unicus Patri exinaniuit se nobilitate sua, et factus est homo, sicut filius Iudeorum ignorantium iustitiam Dei, et superbe iactantium tanquam singularem iustitiam suam.

 7. uox Domini intercidentis flammam ignis. Id est, diuidentis furentem iracundiam persecutorum suorum, ut alii dicerent: Nunquid forte ipse est Christus? alii, Non, sed seducit populum , atque ita precedentis insanum tumultum eorum, ut alios traiiceret, alios in malitia eorum relinqueret.

8. uox Domini concutientis desertum. Id est, commouentis ad fidem gentilem populum, qui quondam erat sine spe, sine Deo, sine propheta, sine predicatore. Et commouebit Dominus desertum Cades. Id est, uere celebrari faciet Dominus sanctum uerbum scripturarum suarum, quod a Iudeis non intelligentibus deserebatur.

9. uox Domini preparantis ceruos, et reuelabit condensa. Cerui Apostolos designant, qui preparante eos Spiritu Sancto ad currendum, et Euangelium enunciandum agiles erant, quique mortifera uenena diaboli et hereticorum, non timebant. His condensa reuelauit, quia scripturas aperuit, et diuina mysteria manifestauit. Hinc Paulus ait, Audiui arcana  uerba, que non licet homini loqui . Et scriptum est, Aperuit illis sensum, ut intelligerent Scripturas . Tunc eis reuelauit opacitates diuinorum librorum et umbracula mysteriorum, ubi cum libertate pascantur. Et quia per hec dona consummat Deus Ecclesiam suam, recte subiungitur: Et in templo eius omnes dicent gloriam. Hoc est, in seipsis templum Dei factis Domino gloriam dicent, a quo bona perceperunt que habent.

10. Dominus diluuium inhabitare facit. Quia electos suos, tanquam in area, ita in Ecclesia custoditos, mundum istum superare et despicere facit. Qui mundus recte per diluuium designatur: quia carnales intra se extinguit, spirituales supra se repellit. Et quia semper in Ecclesia sua Dominus regnabit post diluuium, bene subiunctum est: Et sedebit Dominus rex in eternum. 127 Sunt enim sancti sedes Dei, et ipse rex eorum, defendens illos a potestate  diaboli, et regens eos spiritualiter ne peccatum reguet in eorum mortali corpore . De quibus adhuc subditur:

11. Dominus uirtutem populo suo dabit. Ne ab inimicis et uituis superentur. Dominus benedicet populo suo in pace. Ut post procellas et turbines istius seculi, requiescant feliciter in eternitate.



TITULUS PSALMI XXIX.

1. Psalmus cantici in dedicatione domus Dauid. Psalmus iste est Cantici, id est, exultationis habite in dedicatione, hoc est, in consideratione dedicationis domus Dauid . Dedicatio domus Dauid resurrectio Saluatoris intelligitur: in qua omnia uite nostre corpora dedicantur. Domus Dauid edificatur, quando humanitas assumitur. Domus Dauid edificatur, quando a mortuis resuscitatur. Domus Christi est humanitas. Sicut enim domus celebris fit in dedicatione: sic Christus celebrior factus est in resurrectione, assumpta impassibilitate et immortalitate. In prima parte psalmi est actio gratiarum de liberatione: in  qua etiam hortatur sanctos, ut pro ea Deo grates reddant, que liberatio eorum est, quia per eam liberati sunt. In secunda parte, que incipit, Ego autem dixi in abundantia mea, ostenditur meritum, quare fuit dignum, ut liberetur. In tertia parte, que incipit, Audiuit Dominus, ostendit qualiter fiat ipsa dedicatio. Circa finem manifeste ponit resurrectionem. Materia est Christus. Intentio est hortari homines ad laudem Dei de sua liberatione, que illorum est: Quod notamus ubi dicitur, Psallite Domino, sancti eius. Ait ergo:



PSALMUS XXIX.

2. Exaltabo te, Domine, quoniam suscepisti me. Ampliabo nomen tuum per multas gentes, quoniam humanitatem meam uerbo tuo unisti. Nec delectasti, id est, nec delectari fecisti inimicos meos super me. Quia licet putarent se esse in passione super me, tamen illud gaudium in tristitia est conuersum. Quod dicitur modo ex persona fundamenti, postmodum dicetur ex persona uniuerse domus. Iam facta est dedicatio domus in capite, tanquam dedicatio fundamenti.  Domus, id est, Ecclesia adhuc fabricatur: postea dedicabitur. Tunc apparebit gloria populi Christiani, que modo latet. Seuiant modo inimici. Exultent in fabricatione domus: confundentur in dedicatione. Tunc enim stabunt iusti in magna constantia aduersus eos, qui se angustiauerunt. Dicent autem inter se penitentes, et pre angustia spiritus gementes, Quid nobis profuit superbia ? et diuitiarum iactantia, quid contulit nobis? Transierunt omnia illa tanquam umbra. Et quid dicunt de iustis? Quomodo computati sunt inter filios Dei, et inter sanctos sors illorum est? tunc implebitur, quod modo dicitur, Nec delectasti inimicos meos super me.

3. Domine Deus meus, clamaui ad te. Clamauit, cum dixit, Pater, clarifica filium tuum . Et sanasti me. Erat enim infirmus pro parte carnis. Sanauit igitur eum Pater, quia resuscitando 128 ipsam carnem immortalem et incorruptibilem fecit. Audi Apostolum, uide ueram sanitatem. Absorpta  est  mors in uictoria. Ubi est mors aculeus tuus? Ubi est contentio tua ? Subiungit aliam causam, qua debeat Dominum exaltare.

4. Domine, inquit, eduxisti ab inferno animam meam. Exspoliauit enim infernum, et animas Sanctorum secum in celo duxit. Saluasti me a descendentibus in lacum. Id est, ex manibus Iudeorum me liberasti, qui sua sponte in infernum et mortem et fauces diaboli descendunt. Et quia eius liberatio ad communem pertinet salutem, ideo nos admonet dicens:

5. Psallite Domino sancti eius, et confitemini memorie sanctitatis eius. Ac si dicat, uos per meam liberationem facti sancti eius, psallite Domino: benedicite operando, et confitemini ore et corde, memorie illius. Obliti enim eratis eum, sed ipse uos non est oblitus . Quod autem uestri memor extitit, non ex uestra, sed ex illius sanctitate processit. Et ex hoc etiam psallite, et confitemini.

6. Quoniam ira in indignatione eius, et uita in uoluntate  eius. uindicauit in uos primum peccatum, quod morte soluistis, et uitam eternam, ad quam redire nullis uestris uiribus possetis, quia uoluit, dedit. Cum  audis quoniam ira in indignatione eius, habes in Deo, quid timeas. Indignatur enim Deus homini, et infert iram pro peccato. Rursum cum audis, Et uita in uoluntate eius, habes in Deo, quid speres et diligas. Ibi iustitia commendatur, hic gratia. Ad iram autem et uitam pertinet, quod subiungit: Ad uesperum demorabitur fletus, et ad matutinum letitia. uespera fit, quando sol occidit. uespera cepit, ubi sapientie lumen recessit a peccante homine, quando morte damnatus est. Occiderat enim illi sol iustitie, non gaudebat ad presentiam Dei. Inde inchoata est omnis uita ista mortalis. Ab ipso uespere moras habebit fletus, quandiu in laboribus et tentationibus populus Dei exspectat diem Domini. Deinde ueniet matutinum, quo exultatio resurrectionis futura est. Tunc orietur fidelibus lux, que occiderat peccatoribus. Ideo et Dominus  iehsu in matutino surrexit de sepulchro, ut quod dedicauit in fundamento, hoc promitteret domui. In Domino nostro  uespera fuit, quia sepultus est: et matutiuum, quia surrexit tertia die. Sepultus es et tu uespere in paradiso, et resurrexisti tertia die. Quomodo tertia die? Si seculum cogites, primus dies est ante Legem; secundus sub Lege; tertius sub Gratia. Quod triduo illo ostendit caput tuum, hoc triduo seculi ostenditur in te. Sperandum est et letandum, sed perferendum est modo et gemendum. Ostendit autem se contrarium Ade, cum subiungit:

7. Ego autem dixi in abundantia mea, Non mouebor in eternum. Ille positus in paradiso uoluptatis , abundans omnibus bonis, motus est ad persuasionem serpentis . Christus autem in abundantia uirtutum, dixit, idest, deliberauit, ut non moueatur in eternum, sed sit obediens Patri usque ad mortem . Nec hoc suis uiribus  attribuit, unde et subdit:

8. Domine, in uoluntate tua prestitisti decori meo uirtutem. Quod decorus sum in iustitia, fortis in patientia, non hoc habeo ex mea potestate, 129 sed tua uoluntate. Auertisti faciem tuam a me, et factus sum conturbatus. uisus est enim auertisse faciem suam Pater a Filio, quando eum in passione dereliquit. Unde et Iudei dixerunt, Si Filius Dei est, liberet eum, si uult . Factus est autem conturbatus, cum ait, Tristis est anima mea usque ad mortem . Hic magnum meritum Christi ostenditur, qui nec sic probatus ab obedientia recessit. Tu auertis faciem tuam a me: sed ego non sum auersus a te. Nam sequitur:

9. Ad te, Domine, clamabo, et ad Dominum meum deprecabor. Clamabo de obtinendis bonis, deprecabor de remouendis malis. Tu enim Dominus meus, qui regis me, et Deus meus, qui creasti me. Hic nobis ostenditur in capite nostro, quid agere debeamus. Si auerterit a nobis faciem suam Dominus, et indignatus  fuerit pro peccatis nostris: mox conturbari debemus per penitentiam. Et ad pias eius aures tandiu clamare, donec indulgentiam consequamur. Quid autem clamauerit Christus, ostendit, cum subiungit:

10. Que utilitas in sanguine meo, dum descendero in corruptionem? Quid proficiet mihi, uel aliis sanguis meus effusus, si ego in corruptionem descendo? si corpus meum putrescat in sepulcro? si tertia die non resurgo? Nunquid confitebitur tibi puluis, aut annuntiabit ueritatem tuam? Nunquid caro redacta in puluerem confitebitur tibi, id est, erit caussa confessionis et laudis tue? Aut annuntiabit ueritatem tuum, id est, erit caussa quare ueritas tua annuntietur de reparatione generis humani, quam tu per me facturus es? Ab hoc clamore se exauditum insinuat, cum protinus addit:

11. Audiuit Dominus, et misertus est mei; Dominus factus est adiutor meus. Misertus est mei, ne corrumperer.  adiuuit, ut etiam resurgerem. Misericordia pertinet ad remissionem peccatorum. Adiutorium pertinet ad profectum bonorum operum et uirtutum. Primum miseretur nobis sine precedentibus meritis, ut liberati a peccato bonum uelimus. Deinde nos adiuuat, ut bonum quod uolumus, impleamus. Quod peccata corrigimus, misericordia Dei est. Quod ad uirtutes resurgimus, adiutorium Dei est. In quo autem sit adiutus, ostendit, ex familiaritate se conuertens ad Patrem, et dicens:

12. Conuertisti planctum meum in gaudium mihi. Planctum passionis in gaudium mutasti resurrectionis; mihi, id est, ad utilitatem mei et meorum, Conscidisti saccum meum, et circumdedisti me letitia. Saccus  de capris conficitur, et de hedis. Et capre et hedi inter peccatores ponuntur. Dominus de numero nostro saccum solum accepit, non assumsit meritum sacci, quod est peccatum. Saccus autem est mortalitas. Saccum autem conscidit, quia mortalitatem destruxit, et insuper  circumdedit eum letitia: quoniam stola immortalitatis induit illum Dominus. Ad hoc autem circumdatus est letitia, ut faciat, quod subiungit:

13. Ut cantet tibi gloria mea. Id est, resurrectio mea, atque beatitudo mea: Et non compungar, id est, non moriar. Nam Christus resurgens ex mortuis, iam non moritur. Mors illi ultra non dominabitur . Quod factum est in capite, futurum est in corpore. Cantabit Deo gloria nostra, quando similes ei erimus, et uidebimus 130 eum sicuti est . Fiet enim quod subditur: Domine Deus meus in eternum confitebor tibi. Hec est gloria mea, ut tibi confitear in eternum, quoniam nichil mihi ex me, sed omnia ex te, qui es Deus, omnia in omnibus. Confitere ergo modo , quod tu fecisti in Dominum, id est, peccata: et confiteberis, quid tibi fecerit Deus, dimittendo peccata: ut ei confitens in eternum non compungaris peccato.



TITULUS PSALMI XXX.


1. Titulus psalmi sequentis hic est, In finem psalmus ipsi Dauid, Ecstasis. Ascribitur psalmus ipsi Dauid mediatori, manu forti in persecutionibus, qui loquitur hic non tantum pro se, sed etiam pro martyribus suis, dirigenti in finem. Ecstasis, que addita est in titulo, excessum  mentis significat: que fit, uel pauore, uel aliqua reuelatione. Sed in hoc psalmo pauor maxime apparet perturbati populi Dei persecutione omnium gentium, et defectu per orbem fidei. Sed prior loquitur ipse mediator. Deinde redemptus sanguine ipsius populus gratias agit: ad extremum perturbatus diu, loquitur, quod ad ecstasin pertinet. Prophete uero ipsius persona bis interponitur: Prope finem, et in finem. Materia habet duo opposita. Auxilium diuine pietatis, et miseriam humane fragilitatis. Intendit homines admonere, ut neque desperent attendentes suas miserias, neque superbiant stulte de Dei misericordia presumentes: et sic manifeste in finem, id est, in Christum nos dirigit. Ait ergo:



PSALMUS XXX.

 2. IN te, Domine, speraui, non confundar in eternum. uidetis quia timet, sed pauor iste non est sine spe. Si est aliqua in humano corde conturbatio, non recedit diuina consolatio. Non negat, quin patiatur inimicorum insultationem, sed talis confusio non durat in eternum. Illa confusio perhorrenda est, que eterna est. Nam est quedam  confusio temporalis, utilis: perturbatio animi respicientis peccata sua, respectione horrentis, horrore erubescendo corrigentis. Unde dicit et Apostolus, Quam enim gloriam habuistis in his, in quibus nunc erubescitis ? Hanc confusionem non formidat Christianus, imo si hanc non habebit, eternam habebit. Que est illa? Ite maledicti in ignem eternum . Et ideo secutus adiunxit: In iustitia tua libera me. Nam si attendas ad iustitiam meam damnas me. Fit autem iustitia Dei et nostra,  cum nobis donatur: que ideo Dei iustitia dicitur, ne homo se putet a seipso habere iustitiam, et sic in seipso inaniter glorietur. Et quia uox mea non posset ascendere ad te,

3. Inclina ad me aurem tuam, accelera, ut eruas me. Fecit hoc Deus, quando ipsum Christum ad nos misit. Auris inclinatio est assumtio humanitatis. Inclinat aurem suam ad nos Deus, misericordiam deponens super nos. Que maior misericordia, quam ut unicum suum daret nobis , non uiuere nobiscum, sed mori pro nobis? Sed ut inclinata misericordia cito resurgat petit, cum subiungit: Accelera ut eruas me. Ac si dicat, Cito, fac me resurgere. Si enim usque in communem resurrectionem distulisset, 131 tota spes credentium decidisset. uel ad hoc  positum est Accelera, ut hoc totum, quod nobis diu uidetur, quandiu uoluitur [a 1Kb] seculum, punctum esse intelligamus. Non est enim diu, quod habet extremum. Transuolant tempora, et quod tibi tardum est, in oculis Dei breue est. Esto  mihi in Deum protectorem, ne uulnerer telis inimicorum. Et in domum refugii, ut saluum me facias. Id est, in domum securitatis, in qua requiescam finitis laboribus istis, atque in eternum saluus permaneam. Si uis euadere iacula tentationum, estus uitiorum, furorem persequentium: inuoca protectorem Dominum. Si ipse te protegit, non est, qui feriat. Si uis esse saluus et securus, fac de ipso refugium tuum. Nullum enim tam tutum potest tibi esse refugium, quam Deus tuus: de quo subditur,

4. Quoniam fortitudo mea et refugium meum es tu. Fortitudo, qua ego possim et mihi contra impugnantes resistere. Refugium in quo securus ualeam permanere. Fortitudo in bello, refugium post triumphum. Fortitudo, qua uincimus, refugium in quo quiescam. Et propter nomen tuum, dilatandum et glorificandum, deduces me, ne aberrem: et enutries me, ne in uia deficiam. uel deducitur Christus, cum per Apostolos ubique nunciatur. Enutritur autem, cum paruuli  lacte fidei et miraculorum gaudio refouentur. Domine Deus noster, dux nobis es, quo spiritualiter proficiscimur: et uerus cibus, quo spiritualiter enutrimur. Ducit nos preceptis, nutrit sacramentis. De quo adhuc subditur:

5. Educes me de laqueo hoc, quem absconderunt mihi. Per laqueum, deceptionem uult intelligi, quam Christo absconderunt Iudei. Hinc est, quod ei dixerunt, Magister, scimus quia uerax es, et uiam Dei in ueritate doces. Dic ergo nobis si licet censum dari Cesari an non ? Ecce laqueus, quem absconderunt. Si dixisset, Licet: cecidisset in laqueum. Opposuissent enim illi, Contra legem agis, que dicit, Dominum Deum tuum adorabis, et illi soli seruies . Si dixisset, Non licet: in alium laqueum cecidisset. Dixissent enim Herodiani, Contra regem agis: reus es mortis . uel educes me de laqueo, id est, de morte, que ideo dicitur laqueus: quia per mortem putauerunt impedire nomen eius: quem absconderunt, id est, latenter  parauerunt, mihi, quem nullum latet secretum. Suos similiter eripit Deus de laqueis diaboli , id est de tentationibus. Ideo scio, quod educes me. Quoniam tu es protector meus. Et non potest illaqueari, qui talem habet protectorem. Et ideo sequitur:

6. In manus tuas commendo spiritum meum. Hoc completum fuit, quando in cruce positus dixit, Pater in manus tuas commendo spiritum meum . Ecce quomodo Prophetia et Euangelium in eodem sermone concordant. Intellige ergo, quia idem Christus, qui loquitur in Euangelio, locutus est etiam in psalmo. Qui protinus adiungit, dicens: Redemisti me Domine Deus ueritatis. Redemta est anima Christi et aliorum per suam perfectam obedientiam . Et bene ait, Domine Deus ueritatis; non enim fefellit in promissione, sed impleuit fideliter, quod promisit. 132 Et ideo, quia tu es Deus ueritatis,

 7. Odisti obseruantes uanitates superuacue. Illi superuacue custodiunt uanitates, qui sic terrenis inherent, ut celestium obliuiscantur. Tales odit Deus, qui sperant falsam beatitudinem seculi istius. Ego autem non quomodo illi, qui sperant in uano, et qui obseruant uanitatem: sed in Domino speraui, qui non est uanitas. Ideo exultabo corpore, et letabor spiritu in misericordia tua, que donauit mihi, ut sperarem in te. Et merito exultabo:

8. Quoniam respexisti humilitatem meam. Id est, misertus es mee fragilitatis et mee afflictionis, ne a persequentibus superarer. Respiciendo autem humilitatem, Saluasti de necessitatibus animam meam. Id est, de corporalibus miseriis, quas in hac uita patitur anima propter culpam. Nisi prius te humiliares, non te exaudiret, qui te a necessitatibus liberaret. Humiliatus est, qui dixit, Infelix ego homo, quis me liberabit de corpore mortis huius? Sed audi continuam saluationem: Gratia  Dei per Iesum Christum : unde sequitur:

 9. Nec conclusisti me in manibus inimici. Quia neque ab his, qui sepulchrum custodiebant , neque a malignis spiritibus in inferno detentus est: sed potius, Statuisti in loco spatioso pedes meos. Quia non solum in Iudea, sed per omnia regna mundi Apostoli predicabant : quibus in sola Iudea prius predicare preceptum fuerat . uel statuisti pedes meos, id est, firmiter posuisti afflictiones meas in loco spatioso caritatis. Hic incipit enumerare miserias humane fragilitatis, dicens,

10. Miserere mei, Deus, quoniam tribulor. Et ipsam tribulationem describit, cum subiungit, Conturbatus est in ira oculus meus, anima mea et uenter meus. Id est, intellectus meus, uoluntas mea, memoria mea. Quamuis certus esset de promissione Dei, qui dixerat, Clarificabo : non ita dicimus intellectum Dei Christi, uel uoluntatem, siue memoriam esse turbatam, ut aliquo modo deficeret: sed spontanee perturbari uoluit, ut aliis exemplum relinqueret , ne si turbarentur, ideo desperarent.

11. Quoniam defecit in dolore uita mea. Post expertam iram Dei, qua dictum est primo homini, Morte morieris : multos defectus doloris habuit uita ista mortalis. Et quia uita eius posset acta esse in dolore per unum diem, uel duos dies, quod non uideretur magnum: ideo addidit, Et anni mei in gemitibus. Totum enim spatium presentis uite, sanctis labor et gemitus est . Unde et subditur, Infirmata est in paupertate uirtus mea. Id est, in consideratione mee paupertatis: quia nichil ex me habeo. Et ossa mea, id est, firmitas mea, uel robora corporis mei, Conturbata sunt. Cum Christus dicit se esse infirmum, et in corpore et in anima : ostendit a se remotam omnem superbiam, et quod aliquis non debet de se presumere. Ponit item alias miserias dicens:

12. Super omnes inimicos meos factus sum opprobrium uicinis meis ualde, et timor notis meis. Quid per notos nisi Apostoli? quid per uicinos ualde, nisi illi,  qui iam fidei eius appropinquabant, designantur? Illis opprobrium et timoris caussa efficitur, cum a Iudeis in cruce suspenditur. 133 Recte super omnes inimicos suos se in opprobrium factum dicit, quia plus despectus apparuit ipse, qui sine culpa occidebatur, quam ipsi etiam iniqui, qui pro suis sceleribus damnabantur: unde et subdit: Qui uidebant me, foras fugerunt a me. uidebant enim Apostoli Iudeos capere Christum, et relicto eo, omnes fugerunt .

13. Obliuioni datus sum tanquam mortuus a corde. Obliti sunt me, tanquam mortuus sim a corde ipsorum. Factus sum tanquam uas perditum: quoniam audiui uituperationem multorum commorantium in circuitu. uas perditum et confractum, nulli utilitati est idoneum. Quasi uasa perdita erant latrones, cum tanquam inutiles ad perditionem traderentur. Sic et Christus tanquam uas perditum factus est, quia etiam cum impiis deputatus est. Quantas autem a circumstantibus  audierit uituperationes, ipsi qui passionem eius legunt, agnoscunt. In eo dum conuenirent simul aduersum me, accipere animam meam consiliati sunt. Dum simul  aduersum me iniqui Iudei conuenirent, in eo conuentu nichil aliud consiliati sunt, nisi ut animam meam perderent. Quid hec uerba nos docent, nisi contemtum mundi et mortis, nisi humilitatem et patientiam, et ut spem nostram habeamus in Deo? Unde et subditur,

15. Ego autem in te speraui, Domine; dixi, Deus meus es tu, in manibus tuis sortes mee. Recta est spes, que in Deo est. In quocumque alio sperauerit homo, frustrabitur spes eius . Qui autem in Deo sperat, sicut Deus immutabilis est, ita spes eius mutari non poterit. Dixi Domino, proposui, uoui, fixi in animo, Deus meus es tu. Tu enim non deficis. Tu non fallis. Et ideo in te speraui, quem Deum meum elegi. In manibus tuis, idest, in potestate tua, sortes mee sunt. Sors  non aliquid mali est, sed res in dubitatione humana diuinam indicans  uoluntatem. Nam et sortes miserunt Apostoli . De duobus discipulis consultus est Deus, quemnam illorum esse uellet Apostolum. Et cecidit sors super Mathiam . Sortis nomine in hoc loco gratia Dei designatur: quia in sorte non est electio, sed uoluntas Dei. Nam ubi dicitur: Iste facit, iste non facit, merita considerantur. Et ubi merita considerantur, electio est, et non sors. Quando autem Deus nulla merita nostra inuenit, sorte uoluntatis sue nos saluos fecit, quia uoluit, non quia digni fuimus. Hec est sors. Gratia salui facti estis per fidem  et hoc non ex uobis . Hinc est quod Petrus Simoni dicit , Quia existimasti donum Dei pecunia comparare, non est tibi pars neque sors in hac fide, idest, non pertines ad istam gratiam quam gratis omnes accepimus. Bene autem non sortem, sed sortes dicit: quia multe sunt diuisiones gratiarum , quas credentibus Dominus distribuit. In manibus tuis sortes mee. Ac si aperte  dicat: In potestate tua sunt omnes electi mei. Et ideo:

16. Eripe me de manu inimicorum meorum, et a persequentibus me. Idest, de illorum potestate, qui me oderunt, et eorum qui mihi mala inferunt. Dicat hoc unusquisque de inimicis suis. Bonum est enim, et orare debemus, ut Deus nos eruat de manibus inimicorum nostrorum uisibilium et inuisibilium.

134 17. Inter hos gemens iste ait: Illustra faciem tuam super seruum tuum. Confusio enim  quedam putatur, cum omnes Christiani dicuntur: et qui male uiuunt, et qui bene uiuunt. Omnes uno charactere signantur. Omnes ad unum altare accedunt . Eodem baptismate abluuntur: eamdem Dominicam orationem proferunt: iisdem mysteriis celebrandis intersunt. Quando discernentur? Quando illustrabit faciem suam Dominus super seruos suos? in iudicio. Tunc separabuntur boni a malis . Unde scriptum est, Tollatur impius, ne uideat gloriam Dei . Et ideo subdit: Saluum  me fac in misericordia tua: non in iustitia mea.

18. Domine, non confundar, quoniam inuocaui te. Quisquis modo Dominum inuocat, idest, inter se uocat, corde puro, corde integro, deuote orando, recte uiuendo, uoce, corde, operibus consonando: non confundetur in iudicio. Confundentur autem illi, de quibus subditur: Erubescant impii, et deducantur in infernum. Iudei scilicet qui Dominum suum crucifixerunt: uel gentiles qui idola coluerunt: uel falsi Christiani, qui Dominum colere neglexerunt. Tunc utique erubescent, quando a Domino audient, Amen dico uobis, Nescio uos. Et rursus, Ite, maledicti, in ignem eternum . Tunc fiet quod subditur:

19. Muta fiant labia dolosa, que loquuntur aduersus iustum iniquitatem in superbia et in abusione. Superbe enim et abusiue, idest, contra seruorum usum, loquebantur Iudei aduersus Dominum, dum, Reus est mortis, et Crucifige, clamabant . Quotidie modo clamant mali contra bonos, superbi contra humiles. Quotidie blasphemant, latrant, detrahunt, garriunt linguis malignis et dolosis: sed tunc efficientur labia eorum muta, quando sanctorum apparebit gloria, et sibi uidebunt imminere tormenta. Strepitus uerborum uertetur in luctum. Ibi enim fletus et stridor dentium . Quo contra sanctorum felicitatem intuens, suauitatem regni celestis admirando laudauit, dicens:

20. Quam magna multitudo dulcedinis tue, Domine, quam abscondisti timentibus te! Admirabilis est, delectabilis est. uerbis explicari non potest. Nam quod oculus non uidit, nec auris audiuit, nec in cor hominis ascendit, preparasti Deus diligentibus te . Abscondisti autem timentibus te. Quid est , abscondisti illis? seruasti ut soli ad eam perueniant. Quandiu enim adhuc timent, nondum et ipsi peruenerunt: sed credunt se peruenturos, et a timore incipiunt. Nihil enim dulcius est immortalitate sapientie: sed initium sapientie timor Domini  , quam abscondisti timentibus te: sed Perfecisti eis qui sperant in te, in conspectu filiorum hominum. Idest, eis perfecisti dulcedinem tuam, qui in conspectu filiorum hominum sperant in te. Quomodo dicit Dominus, Qui me negauerit coram hominibus, negabo et ego illum coram Patre meo . Ergo si speras in Domino, coram hominibus spera: ne forte abscondas ipsam spem tuam in corde tuo, et timeas confiteri, cum tibi pro crimine obiiciatur, quia Christianus es. Si uis ambulare uiam Dei, etiam in conspectu hominum spera in Dominum, idest, noli erubescere de spe tua. Quo modo uiuit in corde tuo, sic habitet in ore tuo: quia non sine caussa signum suum Christus in fronte 135 nobis figi uoluit, tanquam in sede pudoris: ne Christi opprobrio Christianus erubescat. Hoc ergo in conspectu hominum si feceris, si inde coram hominibus non erubueris, si in conspectu filiorum hominum, nec ore, nec factis Christum negaueris: spera tibi perfici dulcedinem  Dei. Hanc autem dulcedinem incipit Deus dare fidelibus in hac uita, sed perficit in alia. De quibus adhuc subditur: Abscondes eos in abscondito faciei tue. Idest, in secreto contemplationis diuine. A conturbatione hominum. Ut nullus eos iam ualeat conturbare. Sed iterum cum peregrinantur in hoc seculo , quia multas patiuntur linguas contradicentes, quid eis facis? sequitur et dicit,

21. Proteges eos in tabernaculo tuo. Scilicet in presenti Ecclesia, in qua militamus, A contradictione linguarum. Ne lingue hereticorum contradicentes ueritati ualeant eos incorporare sibi. Deinde pro tantis beneficiis ad laudandum et benedicendum Deum erumpit, dicens,

22. Benedictus Dominus, quoniam mirificauit misericordiam suam mihi in ciuitate munita. Inde est benedicendus et glorificandus Dominus, quoniam mirabilem ostendit misericordiam suam mihi, idest, ad utilitatem mei et meorum, in ciuitate munita, idest, in sanctis, qui dicuntur ciuitas: quia multi sub una diuina  Lege coniunguntur, et munita propter multas uirtutes, et diuersa dona sancti Spiritus, quibus muniuntur. Dominus sic mirificauit: ego autem habui miserias. Unde et subdit,

23. Ego autem dixi in excessu mentis mee, Proiectus sum a feie oculorum tuorum. Excessus dicitur, siue quando homo rapitur ad contemplationem diuinorum , siue quando aliquis pre tristitia seipsum excedit, nec remanet apud se. Sic et iste uidit se pauentem nescio qua tribulatione magna, sicut non desunt. Attende cor suum pauidum et trepidum: et ait, Proiectus sum a facie oculorum tuorum. Si in facie tua essem, non sic timerem. Si me attenderes, non sic trepidarem. Et quia confessus sum, et quia humilis fui, quia cor meum accusaui; quia trepidans clamaui: Ideo exaudisti  uocem orationis mee. Et meritum quoddam exauditionis supponit, cum dicit, Dum clamarem ad te. Idest, quia clamaui. Clamor ad Dominum non est uoce, sed corde. Multi silentes labiis, corde clamauerunt. Multi ore strepentes, corde auerso nichil impetrare potuerunt. Si ergo clamas, clama intus, ubi audit Deus. Sed iam quid nos hortatur, audiamus:

24. Diligite Dominum omnes sancti eius. Tanquam diceret , Credite mihi. Ego sum expertus, habui tribulationes: inuocaui, et non sum deceptus. Speraui in Deum, et non sum confusus. Cogitationes meas illuminauit, trepidationem meam firmauit. Diligite Dominum, qui non diligitis mundum, hoc est, omnes sancti eius. Quoniam ueritatem requiret Dominus. Licet permittat eam modo conculcari, tamen ipse requiret eam in suo tempore. A quibus requiret? Ab his qui eam contra falsitatem tenuerunt. Requiret autem ab illis, ut remuneret. Requiret etiam ab his qui eam superbe neglexerunt. De quibus subditur: Et retribuet 136 non modice, sed abundanter  facientibus superbiam. Qui sunt qui superbiam faciunt, nisi hi qui ueritatem Dei contemnunt? Ne ergo cum eis condemnemur, audiamus, et faciamus quod subinfertur:

25. uiriliter agite. Nolite lesas manus in tribulationibus dimittere. Et si in corpore est infirmitas uel lassitudo, sit in corde ad toleranda mala mundi patientie fortitudo. Et hoc est quod subiungit: Et confortetur cor uestrum. Sed quibus hoc dicit? Numquid  amatoribus mundi? Non. Sed audi quibus. Omnes qui speratis in Domino. uerba que audistis in psalmo, fratres, in corde describite: in uobis transformate: in his Dominum laudate. Et si orat psalmus, orate, et si gemit, gemite: et si gratulatur, gaudete: et si sperat, sperate: et si timet, timete. Omnia que hic scripta sunt, speculum nostrum sunt.



TITULUS PSALMI XXXI.

 1. Intellectus Dauid. Hec scriptura edita a Dauid legentibus intellectum gignit. Hoc scilicet, ut quisque intelligat non posse saluari aliquem, nisi per peccatorum remissionem. Prima intelligentia est, ut te noueris peccatorem. Consequens intelligentia est, ut cum ex fide per dilectionem bene ceperis operari, ne hoc uiribus tuis, sed gratie Dei deputaueris . Materia est Dauid propheta, uel quicumque alius fidelis, intellectu penitens: qui cum ante ignorasset peccata sua, iam recognoscit. Ponit etiam illius confessionem: deinde illius confessionis commendationem. Postmodum inducit Christum promittentem bona plura huiusmodi penitenti. Intentio illius penitentis est, nos admonere ad intellectum huiusmodi confessionis. Et in prima parte ostendit se peccata recognoscere, cum dicit:



PSALMUS XXXI.

2. Beati quorum remisse sunt iniquitates, et quorum tecta sunt peccata. Beatus uir cui non imputauit Dominus peccatum, nec est in spiritu eius dolus. Sunt nonnulli penitentes, quorum per lauacrum regenerationis  remisse sunt iniquitates, et beati sunt. Rursus sunt plerique, qui post baptismum peccauerunt, sed ad confessionem redierunt: et per penitentiam et emendationem tecta sunt eorum peccata, que gesserunt. Et ipsi nichilominus sunt beati. Est alius uir strenuus, et ideo unus quia rarus, animi uirtute fultus, qui se ab omni peccato criminali custodiuit, qui culpam cum per carnalem concupiscentiam oriretur, per rigorem spiritus fortiter restrinxit, non delectatus est, non consensit. Hic est beatus uir, cui Dominus peccatum non imputauit. Hinc per eundem Psalmistam alibi dicitur, Si mei non fuerint [a 1Kb] dominati, tunc immaculatus ero . Et Apostolus ait, Nihil nunc damnationis est his qui sunt in Christo Iesu , qui non secundum carnem ambulant. Et dum iste uir sanctus in hoc non se iustificat, sed peccatorem confitetur, et seipsum accusat: non est in spiritu eius dolus.  Quod quia penitens iste non fecit, quale damnum pertulerit, insinuat, cum subiungit:

137 3. Quoniam tacui, inueterauerunt ossa mea, dum clamarem tota die. Contrarium uidetur esse, quod ait, Tacui dum clamarem. Sed aliquid tacuit, aliquid clamauit. Tacuit confessionem, clamauit presumtionem. Quamdiu peccatum nostrum reticemus, ipsum peccatum clamat ad Dominum. Hinc est quod Cain a Domino dicitur, Ecce uox sanguinis fratris tui clamat ad me de terra . Quia enim requisitus negauerat, ipsa fusio ad Dominum clamor erat, Quoniam tacui  inueterauerunt ossa mea. Si clamaret peccata sua, innouarentur ossa eius, idest, tota uirtus eius robusta esset in Domino; quia in se inueniretur infirmus. Modo autem, quia in se uoluit esse firmus, factus est infirmus: et inueterauerunt ossa eius, remansit in uetustate, qui noluit confitendo amare nouitatem. Quid est, Dum clamarem tota die? dum perseuerarem in defensione peccati. Et quia tacuit, uindicantem Domini manum sensit, dicens,

 4. Quoniam die ac nocte, idest, assidue grauata est super me manus tua. Super illum Dominus manum grauat, quem exaltantem se humiliat . Qui a confessione humilitatis sue noluit humiliari, humiliatus est pondere manus Dei. Et ideo subdit: Conuersus sum in erumna mea, id est, in consideratione mee miserie, Dum configitur spina. Dum compungitur conscientia. Per ferientem manum Domini sensit super se pondus flagelli, sensit intra se compunctionem peccati. Datus est ei sensus doloris, et sic inuenit suam infirmitatem, qui tacuerat confessionem. Unde protinus ait:

5. Delictum meum cognitum tibi feci, et iniustitiam meam non abscondi. Per delictum potest intelligi peccatum cogitationis. Per iniustitiam, peccatum operis. uel delictum est, cum mandatum Dei relinquimus, Iniustitia uero, quod ipsa, que precepta Dei prohibent, opere perpetramus. Utrumque hoc peccatum prius iste penitens reticuit. Unde, et uindicantem Domini  manum sensit: et sic flagellatus et eruditus, ad confessionem et emendationem humilis uenit. Piaque Domini dispensatione factum est, ut quod pena peccati extitit, hoc ipsum uirtutis occasio fuerit. Unde et ait: Dixi, confitebor aduersum me iniustitiam meam Domino: et tu remisisti impietatem peccati mei. uide quam uelox sit Dei misericordia erga peccatorem. Proposuit se pronunciaturum, et ille iam dimisit. uox nondum uenerat in ore, sed auris Dei iam erat in corde. Postquam autem dixit, Confitebor, non sine caussa mox addidit, aduersum me. Multi enim  pronuntiant impietatem suam, sed aduersus ipsum Dominum: quando inueniuntur in peccatis, dicunt, Deus hoc uoluit. Si enim homo dicat, Non feci: aut, Hoc factum quod arguis, non est peccatum: non pronunciat nec aduersus se, nec aduersus Dominum. Si autem dicat, Feci [a 1Kb] prorsus, peccatum est, sed Deus hoc uoluit, quod ego feci, pronuntiat aduersus Dominum. Multi hoc dicunt. Dicunt  et aliud, Fatum mihi fecit, Casus mihi fecit. Et ita per circuitum uolunt uenire ad accusandum Deum. Tollit ergo penitens iste tales occasiones in peccatis, ne declinet cor suum in uerba malitie, et confitetur aduersum se 138 iniustitiam suam Domino. Quid est aduersum se? Accusans et increpans semetipsum, et non alium. Talem confessionem sequitur uelox remissio. Ideo ait, Et tu remisisti impietatem peccati mei. Et notandum, quod non ait peccatum, sed impietatem peccati. Cum enim agimus malum, uel loquimur, uel cogitamus, peccatum quidem est. Cum autem idipsum Deo abscondere uolumus, iam non solum peccatum est, sed etiam impietas peccati. Ex his ergo uerbis ostendit, quod ex hoc, quod confiteri peccatum suum disposuit, non solum ei Deus, quod male gessit, sed etiam quod impie absconderat, dimisit. Licet autem Deus dimittat peccata, ex quo homo in uoluntate  penitet: tamen confitendum est ministris Ecclesie, quia nisi confiterentur, ex sua inobedientia damnarentur. Quod ostensum est in Lazaro, qui postquam uiuificatus est, indiguit solui.

6. Pro hac, uidelicet impietate peccati, orabit ad te omnis sanctus. Inde orabit ad te, quia dimisisti peccata. Nam si non dimitteres peccata, non esset sanctus, qui ad te oraret. Orabit autem In tempore opportuno. Modo est opportunum tempus orandi, confitendi peccata sua et corrigendi. Modo enim tempus gratie, tempus misericordie, de quo dicit Apostolus, Ecce nunc tempus acceptabile, ecce nunc dies salutis ; modo possunt appropinquare Deo, qui uolunt, si preterita mala puniant, si mores corrigant, si sobrie et iuste uiuant. Erit postmodum tempus iudicii, tempus uindicte: quo iam non appropinquabunt, qui modo appropinquare contemnunt. Hoc est, quod subiungit. ueruntamen in diluuio aquarum multarum, ad eum non approximabunt. Recte per diluuium, Dei iudicium designatur: quia sicut prius in diluuio, ita in  extremo iudicio peccatores damnabuntur. Nemo autem arbitretur, cum repente finis uenerit sicut in diebus Ne, remanere confessionis locum, pro qua propinquetur ad Deum. Modo non uidetur Dominus, et prope est. Tunc autem uidebitur, et iam prope non erit. Multi fluctus diluuiorum corda commouebunt prauorum, quos illi sensuri non sunt, qui modo ad portum diuine misericordie refugiunt. Quod fecit iste penitens, qui ait:

7. Tu es refugium meum, a tribulatione, que circumdedit me. Multa est tribulatio, que nos undique circumdat, teste Apostolo, qui ait, Foris pugne, intus timores . Et in alio psalmo dicitur, Multe tribulationes iustorum . Denique tota uita ista mortalis seruis Dei tribulatio est . Sed ab hac tribulatione, qua circumdatur in hoc mundo, non inuenit homo tam tutum refugium, quam ipsum Deum. Refugiant alii ad uires suas, ad munitiones suas, ad defensiones peccatorum suorum. Mihi non  est refugium, nisi tu, qui es etiam Exultatio mea. Quia de te gaudeo. Et ideo, Erue me a circumdantibus me: Inimicis et uitiis. Audio uocem gaudii, Exultatio mea. Audio gemitum, redime me. Gaudes et gemis? ita, inquit. Gaudeo in spe, gemo adhuc in re. Spe enim salui facti sumus : ecce unde gaudium. Spes autem, que uidetur, non est spes. Si autem, quod non uidemus, speramus: per patientiam expectamus . Ecce gemitus. Ideo ait, Erue me.

139 8. Diapsalma. Responsio Dei. Intellectum tibi dabo. Ut cognoscas te semper, et semper gaudeas ad Deum in spe, donec  ad illam patriam peruenias: ubi iam non spes, sed res erit. Et instruam te; Armis iustitie , scientia, bonis moribus et uirtutibus; et In uia hac, uirtutum, qua gradieris, firmabo super te oculos meos. Super nos in uia nostra Dominus oculos firmat, cum profectum nostrum per uiam uirtutum misericorditer attendit. Et nos in eodem itinere perseueranter custodit. Neque enim sufficeret  intellectum dare, et bene uiuendo informare: nisi et in his nos faceret permanere. Post hunc intellectum et protectionem suam conuertit se ad superbos defendentes peccata sua, et ostendit nobis, quid sit intellectus.

9. Nolite fieri sicut equus et mulus, quibus non est intellectus. Equus superbos significat, et luxuriosos. Mulus autem pigros et infecundos. Tales sunt homines huius seculi: in elatione se erigunt, carnalibus uoluptatibus deseruiunt: nullum anime fructum faciunt. Et dum solis terrenis inherent, bestialiter uiuentes sicut equus et mulus, intellectum de celestibus non habent. Qualiter tractandi sunt tales, sequitur: et dicit, In chamo et freno maxillas eorum constringe, qui non approximant ad te. Duris discipline uinculis debent cerceri, crebris uerberibus ora iactantia reprimi: quia praue et indomite uiuunt, effrenate loquuntur,  dum fugiunt, in mortem currunt. De talibus non est mirum, si adhibito freno flagella sequuntur. Unde subditur:

10. Multa flagella peccatoris. Indomitum animal  esse cupiebat: domatur freno et flagello. Atque utinam perdometur. uerendum est enim, ne nimium resistendo [a 1Kb] Deo dominatori, relinqui mereatur, et ire in uagam suam licentiam: ut dicatur de illo, Prodiet quasi ex adipe iniquitas eius : sicut de illis, quibus modo sunt impunita peccata. Ergo cum flagellatur, corrigatur, dometur: quia et ille sic se dixit edomitum. Equum et mulum se dixerat, quoniam tacuit. Sed unde domitus est? flagellis, conuersus in erumnam dum configeretur spina. Siue flagella dicas, siue stimulos dicas, domat Deus iumentum, cui insideat: quia iumento expedit, ut insideatur, et flagello dometur: quatenus Dei misericordiam consequatur. Unde et subditur: Sperantem autem in Domino misericordia circumdabit. Quem primo circumdat tribulatio, postea circumdat misericordia:  quoniam misericordiam dabit, qui propter peccata nostra iuste tribulari nos uoluit. Ideo admonendo subiungit:

11. Letamini in Domino, et exultate iusti. Letamini corde: exultate in corpore, non in uobis, non in mundo: non mundi amatores, non peccatores, sed iusti. Et gloriamini omnes recti corde. Non est magnum gloriari in gaudiis. Rectus corde gloriatur etiam in tribulatione . uide rectum cor. Scientes, inquit, quoniam tribulatio patientiam operatur, patientia probationem, probatio spem. Spes autem non confundit, quia caritas Dei diffusa est in cordibus nostris per Spiritum Sanctum, qui datus est nobis . Ergo si iusti sumus, si rectum cor habemus, 140 letemur corde in Domino: exultemus corpore: gloriemur in tribulatione.



TITULUS PSALMI XXXII.

In finem psalmus Dauid. Psalmus iste conuenit Dauid  prophete. Cuius materia est laus Dei, siue beneficia ipsius, siue potentia. Admonet nos ad laudem Dei, proponendo caussas, quare debeamus eum laudare. Et hec est eius intentio. In secunda parte ostendit illos esse beatos, qui Deum laudauerunt. Sic autem incipit:



PSALMUS XXXII.

1. Exultate iusti in Domino. Iniusti exultant in seculo. Finito seculo, finitur iniustorum exultatio. Permanente Domino, permanebit iustorum exultatio. Et bene dico, ut exultent iusti in Domino: quia, Rectos decet laudatio. Non est autem speciosa laus in ore peccatoris. Qui sunt recti ? qui dirigunt cor secundum uoluntatem Dei, et si eos perturbat humana fragilitas, diuina consolatur equitas. Iusti sunt, qui per fidem et bonam operationem deseruiunt. Recti sunt, qui nec extolluntur in prosperis, nec franguntur in aduersis: et in his eidem Domino gratias referunt. Iustitia ergo in fide et actione, rectitudo in uoluntate. Qui tales sunt, ad laudandum  Deum, et in eo exultandum idonei sunt. Tales admonet psalmus, cum subiungit:

2. Confitemini Domino in cythara, in psalterio decem chordarum psallite illi. Cythara ex inferiore parte sonat. Psalterium ex superiore. uitam ex ista terra, tanquam ex inferiore parte habemus: est autem terrena prosperitas, et terrena aduersitas, et in utroque laudandus est Deus. Que est terrena prosperitas? Cum  sani sumus secundum carnem: cum fructus large proueniunt: cum abundant omnia, quibus uiuimus: quisquis inde non laudat Deum ingratus est. Aduersitates uero sunt in doloribus, in languoribus, in pressuris, in amissione rerum, in tribulationibus. Ergo confitere Domino in cythara, siue  abundet tibi terrenum aliquid, siue desit: gratias age illi, qui dedit, uel abstulit , non est enim tibi ablatus ille qui dedit, quamuis tibi ablatum fuerit, quod dedit. Tange ergo  chordas in corde; et dic tanquam in cythara inferiore, Dominus dedit, Dominus abstulit. Sicut Domino placuit ita factum est . Sit nomen Domini benedictum. Iam uero cum attendis superiora dona Dei: quid tibi contulerit preceptorum, qua doctrina celesti te imbuerit, quid tibi desuper ex illius ueritatis fonte [b 1Kb] pre ceteris dederit, conuertere et ad psalterium psalle Deo, in psalterio decem chordarum. Precepta enim Legis decem sunt. In decem preceptis Legis habes psalterium. Perfecta res est: habes ibi dilectionem Dei in tribus, et dilectionem proximi in septem. Et utique nosti Domino dicente, quia in his duobus preceptis tota lex pendet, et prophete . Dicit tibi Deus desuper, quia Dominus Deus tuus Deus unus est. Habes unam chordam. Non accipias in uanum 141 nomen Domini Dei tui: habes alteram  chordam. Obserua diem sabbati, non carnaliter, non Iudaicis deliciis, qui otio abutuntur ad nequitiam. Melius esset eis, ut tota die foderent, quam tota die saltarent. Sed cogita requiem in Deo tuo omnia facientem. Abstinet ab opere seruili. Omnis enim, qui facit peccatum, seruus est : et utinam hominis, et non peccati. Hec tria pertinent ad dilectionem Dei. Cuius cogites unitatem, ueritatem, uoluntatem. Est enim quedam uoluntas in Deo, ubi uerum sabbatum, uera requies. Unde dicitur, Delectare in Domino, et dabit tibi petitiones cordis tui . Quis enim sic delectat, quam ille, qui facit omnia, que delectant? In his tribus caritas Dei, in aliis septem caritas est proximi. Ne facias alii, quod pati non uis : honora patrem et matrem , quia uis te honorari a filiis tuis. Non mecheris , quia nec mecari post te uxorem tuam uis. Non occidas, quia et occidi non uis. Non fureris, quia furtum pati non uis. Non  falsum testimonium dicas, quia odisti aduersus te falsum testimonium dicentem. Non concupiscas uxorem proximi tui, quia et tuam non uis ab alio concupisci. Non concupiscas rem proximi tui, quia si quis tua concupierit, displicet tibi. Conuerte et in te linguam, quando tibi displicet, qui te nocet. Hec omnia precepta Dei sunt: Sapientia donante data sunt: desuper sonant. Tange psalterium, imple legem quam Deus tuus non uenit soluere, sed adimplere . Implebis enim amore, quod timore non poteras. Qui enim timendo non facit male, mallet facere si liceret. Itaque et si facultas non datur, uoluntas rea tenetur. Hec cogitantes recti corde, Confitemini Domino in cythara, in psalterio decem chordarum psallite ei.

3. Cantate ei canticum nouum. Exuite uetustatem. Non enim  pertinet canticum nouum, ad ueteres homines. Non illud discunt nisi homines renouati per gratiam ex uetustate, et pertinentes iam ad Testamentum nouum, quod est regnum celorum.  Ei suspirat omnis amor noster . Nouus homo, noua gratia, noua uita nobis commendatur. De his agere, in his Dominum laudare, in nouitate spiritus canticum nouum cantare est. Bene psallite ei in uociferatione. Bene psallit, qui bene uiuit. Sed hec ipsa bona uita nostra quandam in auribus Dei debet habere spiritualem uociferationem, ut quicquid bene uiuendo agimus, toto affectu, tota fide, tota deuotione ad laudem Dei  faciamus . Et inde caussam subiungit, cum ait:

4. Quia rectum est uerbum Domini, et omnia opera eius in fide. Dominicum uerbum rectum est: quia recta docet, recta iubet, recta predicat, recta promittit. Ad nullam falsitatem distortum est, ad  nullam uanitatem, ad dexteram non declinat neque ad sinistram, recto itinere, regia uia ad supernam patriam nos perducit. Nec in uerbo tantum Deus est rectus, sed et in operibus suis fidelis extitit, reddens homini quod promisit. Teneamus fidelissimum debitorem, quia tenemus misericordissimum promissorem. Omnia dona, quibus gaudemus, ab illo sunt . Omnia opera eius in fide sunt. Omnia instruunt, omnia ad superiora nos mittunt.

142 5. Diligit misericordiam et iudicium. Quod non ideo dicit, quin ipse diligat alia: sed quia ipse potius secundum hec operatur. Secundum misericordiam, cum peccata remittit. Secundum iudicium, cum et bonis et malis secundum meritorum qualitatem retribuit. Misericordie tempus modo est: iudicii tempus post erit. uocat modo auersos, donat peccata conuersis. Patiens est super peccatores, donec conuertantur. uenturum est iudicium. Erit et tunc penitentia, sed iam infructuosa. Dilige et tu misericordiam et iudicium. Scriptum est enim,  Beati misericordes, quoniam ipsi misericordiam consequentur . Qui misericordiam diligit, miseretur. Qui autem miseretur, misericordiam consequetur. Rursus de iudicio scriptum est, Nunquid qui non amat iudicium, sanari potest ? Amat iudicium, quisquis uias suas subtiliter discutit, et secretarium cordis ingressus, quid Dominus ipsi tribuat, quid ipse Domino Deo debeat, pensat. Hinc idem Psalmista alibi dicit, Honor regis iudicium diligit : ut uidelicet qui iam Deum honorat ex fide, solicite iudicet quid ei debeat in operatione. Et Salomon ait, Cogitationes iustorum iudicia . Iustus enim quisque intra se cogitando et formidando considerat, quam districte quandoque feriat, quandiu patienter expectat. Metuit in his que se egisse meminit. Punit flendo, quod perpetrasse se intelligit. Odit se, qualem fuisse agnoscit. Et ipse qui est, persequitur eum qui fuit: fitque rixa in animo parturiens pacem cum Deo. Et hoc facit, ut  quem timet iudicem, inueniat misericordem. De quo et subditur: Misericordia Domini plena est terra. Quid celi ? non indigent misericordia, ubi nulla est miseria. In terra abundat hominis miseria, superabundat Dei misericordia. Numquid ergo celi, quia non indigent misericordia, non indigent Domino? Omnia indigent Domino, et miseria et felicitas. Sine illo miser non subleuatur, sine illo felix non erigitur. Ergo ne forte de celis quereres, subiungit:

6. uerbo Domini celi firmati sunt, et spiritu oris eius omnis uirtus eorum. Non a se solidamentum fuerunt, nec ipsi celi firmitatem sibi propriam prestiterunt. Audi unum opus Patris, Filii, et Spiritus Sancti. Cum enim Dominus Pater per uerbum Filium celos firmat, per Spiritum roborat, manifeste ostenditur, quia unum Pater et Filius et Spiritus operantur . Sed et hic alios celos diuina uirtute firmatos intelligimus, idest Apostolos, de quibus scriptum est, Celi enarrant gloriam Dei  . Istos omnipotens Deus de infirmis hominibus celos fecit, uerbo instruxit, Spiritu confirmauit, per omnem terram misit: et suam misericordiam, idest, remissionem peccatorum predicari precepit. Qui intantum Spiritu oris Dei repleti sunt , ut eis diceretur, Non enim uos estis qui loquimini, sed Spiritus Patris uestri, qui loquitur in uobis . Seuiebat tunc mare, idest, seculum, ingentibus fluctibus persequentium, quod modo inter suos terminos manet inclusum. Unde et subditur:

7. Congregans sicut in utre aquas maris. Salsa enim  aqua maris, idest, populus infidelis et amarus, qui remansit [a 1Kb] inter Christianos, 143 iam non audet seuire. Occultum autem murmur rodit ipse, intra mortalem pellem fremit conclusa  salsugo. Hinc est quod alibi dicitur, Peccator uidebit et irascetur, dentibus suis fremet et ardescet . Mortalis enim pellis contegit amaram cogitationem. Timentes enim pelli sue intus tenent quod non audent emittere. Nam eadem est amaritudo, sed qui tunc aperte seuiebant, nunc occulte. Pensemus igitur modo non deesse Deo, unde proferat quo nos emendet, cum opus est nobis. Ideo sequitur: Ponens in thesauris abyssos. Per thesauros, secretum Dei uult intelligi. Per abyssos, reprobos. Nouit ille omnium corda. Scit quod ad tempus proferat, unde proferat, quantam potestatem tribuat malis in bonos, ad iudicandos quidem malos, erudiendos autem bonos. Fiat ergo quod sequitur:

8. Timeat Dominum omnis terra. Nescis unde proferat, quod opus est ad flagellandum te, pater tuus: qui quidem ad disciplinam tuam habet abyssi thesauros quibus erudiet te ad thesauros celorum. Ergo redi ad timorem, qui iam ibas ad securitatem. Et ne conuerteret se homo ad timendum aliquid aliud preter  Deum, confirmat nos in timore Dei, cum subiungit, Ab eo autem commoueantur omnes inhabitantes orbem. Commoueantur omnes ab illo. Non timeant alterum preter illum. Furit, seuit, serpens insidiatur, odit homo, diabolus impugnat: Deum time. Tota enim creatura sub illo est, quem iuberis timere. Unde et subdit:

9. Quoniam ipse dixit et facta sunt: ipse mandauit et creata sunt. Omnia fecit, omnia sequuntur eius imperium. Ipse dixit, idest uoluit, et facta sunt omnia ex informi materia. De informi autem materia, per mandatum eius species suas accepit omnis creatura. Ipse qui omnia fecit uerbo, et creauit mandato: cum iubet, mouentur: cum iubet, quiescunt: et malitia hominum cupiditatem nocendi habere ualet: propriam potestatem, si ille non dat, non habet. Non est enim potestas, nisi a Deo . Ideo adiungit:

10. Dominus dissipat consilia gentium. Que Ecclesiam putabant destruere, et idola et deorum templa edificare. Reprobat autem cogitationes populorum,  idest Iudeorum, qui propter legem in qua uiuere debuerunt, populi non immerito appellati sunt. Cogitationes eorum fuerunt de gente retinenda, et loco . Et reprobat consilia principum. Idest demoniorum, et regum, et ducum, et pontificum: quorum quidem consilium fuit, ut Iesum interficerent . Sed in hoc est dissipatum, quia eum quem occiderunt, retinere in morte non ualuerunt. Non enim est sapientia, non est prudentia, non est consilium contra Dominum .

11. Consilium autem Domini in eternum manet. Unde, nisi de nobis, quos ante presciuit et predestinauit? Quis tollit predestinationem Filii Dei ante mundi constitutionem ? uidit nos, fecit nos, emundauit nos: misit ad nos, redemit nos. Hoc eius consilium manet in eternum. Cogitationes cordis eius in generatione et generationem. Idest, dispositiones eius, que ideo 144 dicuntur cordis, quia rationabiliter ordinantur, in omnem generationem extenduntur.  Unde et subditur:

12. Beata gens cuius est Dominus Deus eius. Quis  hoc audito, non erigat se? Amant homines [Al. omnes] beatitudines, et ideo peruersi sunt homines, quia mali esse uolunt, sed miseri nolunt. Et cum sit malitie comes indiuidua miseria, isti peruerse [Al. peruersi] non solum mali esse uolunt, et miseri nolunt: quod fieri non potest: sed ideo uolunt esse mali, ne sint miseri. Furtum facit aliquis. Queris quare? Propter famem, propter necessitatem. Ergo ne miser sit, malus est. Et ideo miserior, quia malus. Semper ergo beati esse uolunt, siue male uiuentes, siue bene uiuentes. Non erunt autem, nisi illi, qui iusti fuerint. Quere igitur quid habeas, ut beatus sis. Fieri autem non potest, ut res deterior te faciat meliorem. Accipe  itaque fidele consilium. Melior te uis esse? quere quid sit melius te: et inde efficieris melior te. In animo est quod queris. Beatus enim esse uis, [a 1Kb] in animo tuo quere quid sit melius. Cum enim duo sint quedam, animus et corpus: et in istis duobus illud sit melius quod dicitur animus: potest corpus tuum melius fieri per meliorem, quia subiectum est corpus animo. Ut cum fuerit iustus animus tuus, sit etiam postea immortale corpus tuum . Per animi etiam illuminationem meretur corpus incorruptionem: ut fiat inferioris reparatio per meliorem. Si ergo corporis tui bonum animus tuus est, quia corpore tuo melior est: cum queris bonum tuum, illud quere quod melius est animo tuo. Quid est autem animus tuus? Attende: in animo tuo est imago Dei. Mens hominis accepit eam, et inclinando se ad peccatum decolorauit eam. Ipse ad eam uenit reformator, qui erat eius antea formator. uenit ipsum uerbum, ut audiuimus ab Apostolo, Reformamini in nouitate sensus uestri . Iam ergo superest,  ut queras quid sit melius, quam animus tuus. Quid erit, obsecro, nisi Deus tuus? Non inuenis aliud melius animo tuo, quia cum fuerit perfecta natura tua, angelis equabitur . Iam supra non est nisi Creator. Erige te ad illum. Noli dicere, Multum est ad me . Forte magis multum est ad te habere aurum, quam Dominum. Aurum si uolueris, forsitan non habebis: Deum cum uolueris, habebis. Quia et antequam uelles, uenit ad te: et cum aduersa uoluntate esses, uocauit te : et ut conuersus esses, terruit te: et cum territus confitereris, consolatus est te. Iste qui tibi prestat omnia, iste qui fecit ut esses, qui his qui tecum sunt, etiam malis, prestat solem, pluuiam, fructus, salutem: seruat tibi aliquid, quod non det nisi tibi. Quid est autem quod tibi seruat, nisi se? Sonat cupiditas, dicit iniquitas. Beatus cuius est uilla ista, cuius est ista domus, cuius est iste ager. Compesce cupiditatem: audi ueritatem. Beata gens cuius est Dominus,  Deus eius. Quid est hoc? Nonne omnium rerum Dominus Deus, quiomnia fecit et regit? Omnium quidem, sed magis noster, qui uiuimus de illo, tamquam de Deo Patre nostro. Ipse sit Dominus Deus noster: ipse regat nos, qui creauit: ut simus beata 145 gens eius, beata possessio eius: et ad nos pertineat, quod subditur: beatus populus, quem elegit in hereditatem sibi. Commendat autem misericordiam suam, qua respexit gentem hanc beatam: cum subiungit:

13. De celo respexit Dominus, uidit omnes filios hominum. Prius dixit beatam esse gentem, cuius est Dominus Deus possessio, et hereditas eius. Et ut eandem Domini ostenderet esse similiter possessionem, et hereditatem, adiunxit, Populus, quem elegit in hereditatem sibi. Et sic miro et delectabili modo utrunque et possidet, et possidetur ab altero, tanquam heres et hereditas, possessor et possessio. Nunc dicit, quia idem Dominus de celo, tanquam de excelso loco, siue de alto diuinitatis sue, siue de celsitudine misericordie sue uidit in imo positos, et  ualde a se remotos omnes filios hominum. uidit, inquam, et misericorditer attendit. uidit, quia misertus est eorum. Unde plerunque rogantes misericordiam, dicimus homini, uide me. Est ergo, quedam uisio miserantis cordis, non uisio punientis. Hoc modo dignatus est Dominus uidere omnes filios hominum pertinentes ad Filium hominis.

14. De preparato habitaculo suo. Quod sibi preparauit: id est, de Apostolis, de predicatoribus ueritatis, de angelis, quos ad nos misit. Respexit super omnes, qui habitant terram. Tanquam peregrini in peregrino loco. Unde alibi beata hereditas gemit, et dicit: Heu mihi, quia incolatus meus prolongatus est, habitaui, cum habitantibus Cedar: multum incola fuit anima mea .

 15. Qui finxit singillatim corda eorum. Quia alii datus est sermo sapientie, alii sermo scientie, alii genera linguarum, aliis alia et diuersa dona gratiarum, que unus idemque in eis operatus est Spiritus . Qui intelligit omnia opera eorum. Id est, secretius et interius uidet. Expressius hoc dixit, quam si diceret, uidet omnia opera eorum. Non enim solummodo uidet Deus omnia opera, que agimus, sed etiam intelligit et subtiliter attendit, qua uoluntate, qua intentione eadem faciamus. Dant duo pauperibus : unus sibi mercedem querit celestem: alius humanam laudem. Tu in duobus, unam rem uides, Deus duas intelligit. Et sicut intelligit, ita iudicat et discernit. Unde et aliquando contingit, ut in uno eodemque opere alium damnet, alium remuneret. Et quia superius dixerat, Beatus populus, quem elegit in hereditatem sibi: ne uideretur diuites et potentes, non pauperes elegisse, ideo subiungit:

16. Non saluatur rex per multam uirtutem, et gigas non saluabitur in multitudine uirtutis sue. Terre reges,  superbi gigantes, et potentes in se suaque fortititudine confidentes non saluabuutur: Quis rege potentior? Quis gigante fortior? Cum igitur isti sua potentia et fortitudine non saluentur, nemo nisi misericordiam Dei ad salutem querat.

17. Fallax equus ad salutem: in abundantia autem uirtutis sue non saluabitur. Equus, id est, humana felicitas, que subleuat hominem sicut equus suum sessorem, fallax est ad salutem: quam uidetur quidem promittere, sed non potest donare. Cum  in quolibet honore superbus incedis, quo altius ingredieris, eo te non tantum celsiorem, sed etiam tutiorem falso credis. 146 Quomodo enim te deiiciat, nescis? tanto elisum grauius, quanto sublimius ferebaris. Nec dico quod parua quoque felicitas huius mundi solummodo fallax sit: sed etiam quantuncunque possit esse magna, fallax existit. Et hoc est, quod ait, In abundantia uirtutis sue, id est, in abundanti uirtute bonorum, et diuitiarum, non  saluabitur aliquis hominum. Unde ergo saluus ero? Noli diu querere. Noli longe.

18. Ecce oculi Domini super metuentes eum. Ecce, id est, in manifesto habetur saluatio. Non ait, oculi Domini super reges, super nobiles, super diuites: sed super metuentes eum. Non enim Deus personam hominis accipit : non diuitias, uel honores attendit: sed tantummodo metuentes se et sperantes in se misericorditer respicit. Et ideo adiungit, Et in eis, qui sperant super misericordia eius. Subaudis, sunt oculi Domini. Ad quid?

19. Ut eruat a morte eterna animas eorum. uitam enim eternam  nobis promittit Deus, nec tamen in hac peregrinatione nos deserit. Nam sequitur: Et alat eos in fame. Tempus famis est modo. Tempus saturitatis post erit. Beati qui esuriunt et sitiunt iustitiam, quoniam ipsi saturabuntur . Alit nos interim pius Dominus in hac heremo sacramentis suis, uerbo suo, gratia sua: ne deficiamus in uia. Tunc autem erit plena refectio,  quando implebitur, quod alibi dicitur, Satiabor, cum apparuerit gloria tua . Quid interim agere et profiteri debemus? Sequitur et dicit:

20. Anima nostra sustinet Dominum. Quandiu fames est, quandiu peregrinatio est, anima nostra patiens erit in Domino. Talibus dicturus est Dominus, uos estis, qui permansistis mecum in tentationibus . Quo contra scriptum est: ue illis qui perdiderunt sustinentiam . Et quomodo poteris sustinere Dominum , o sancta anima? Sequitur, et dicit: Quoniam adiutor et protector noster est. Adiuuat in pugna, protegit ab estu. Adiuuat in bonis, protegit in aduersis. Qua mercede toleras?

21. Quia in eo letabitur cor nostrum: et in nomine  sancto eius sperauimus. Non enim in nobis, ubi magna sine illo inopia est, sed in ipso letabitur cor nostrum. Et ideo sic sperabimus uenturos ad eum, quia nobis absentibus per fidem misit nomen suum. Spera hic, ut leteris ibi. Esuri et siti hic, ut epuleris ibi. Proposuit nobis, quid amemus, in quo, et de quo solo presumamus. Impleuit nos gaudio spei .

22. Post hec fit oratio breuis et salubris. Fiat misericordia tua, Domine, super nos, quemadmodum sperauimus in le. Iam enim in te spem nostram constituimus: iam nomen sanctum tuum, in quo speramus, ueneramur, et super nos inuocamus. Sicut ergo sperauimus in te, sic supra nos tuam misericordiam sentiamus.



TITULUS PSALMI XXXIII.

1. Psalmus Dauid, quando mutauit uultum suum coram Achimelech, et dimisit eum, et abiit. Hoc modo immutauit. Nam tympanizabat , affectabat, manibus suis seipsum feriebat, et saliue per barbam eius decurrebant,  et hoc in porta ciuitatis Dauid faciebat: quia Allophilli querebant eum perdere. Achis uidens hec, qui erat rex Geth, dixit, Utquid induxistis mihi arreptitium 147 istum? Tympanizabat Dauid, id est, Christus in cruce moriebatur: affectabat, quando misericordi aflectu se humiliabat: manibus suis se ferebat, cum dicebat, Hoc est corpus meum . Et saliue per barbam decurrebant, id est, uerba sua, quando dicebat, Nisi manducaueritis carnem filii hominis, et cetera . Puerilia uisa sunt eis, qui sunt Achis  barbatis uero, id est, uiris uirilia. uerus Dauid coram Achimelech, id est, coram patris sui regno, id est, in gente Iudeorum, mutauit uultum, id est, prioris sacrificii modum  et dimisit eum, et abiit ad gentes, ubi secundum ordinem Melchisedech sacerdotium instituit. Materia est immutatio sacerdotii secundum ordinem Melchisedech, que notatur ubi dicit, Magnificate Dominum mecum. Commendatio, quando ait, Quoniam suauis est Dominus. Admonet propheta in hoc psalmo, ut quisque Deum timeat, quoniam non est inopia timentibus eum: ad filialem, affectando bonos quosque, timorem, cum dicit: uenite filii, audite me. Et  hoc faciens, intendit eis generare caritatem, ubi dicit: Custodit Dominus omnia ossa eorum, unum ex his non conteretur: deterrendo ne delinquant, dicens mortem peccatorum esse pessimam.



PSALMUS XXXIII.

2. Benedicam Dominum in omni tempore, semper laus eius in ore meo. Dixit hoc Christus, dicat et Christianus: quia in corpore Christi est. Omni, inquit, tempore, id est, in prosperis et aduersis benedicam et laudabo Dominum. Quando prospera succedunt, boni simul et mali Deum laudant et benedicunt. Si aduersa ueniunt, murmurant quidem mali, sed benedicunt boni. Hinc est quod beatus Iob amissis rebus, orbatus filiis ait, Dominus dedit, Dominus abstulit: sit nomen Domini benedictum . Sed quia sunt nonnulli, qui de bono suo uolunt laudari, cauet hoc uitium, cum subiungit:

3. In Domino laudabitur anima mea. Non laudabitur in se, non in sapientia mundi, non in sublimitate  uerborum : sed in Domino a quo et uirtutem, et potentiam sumpsit. Et quia sancti uiri bona sua communicare aliis desiderant, protinus addit: Audiant mansueti, et letentur. Bene autem non ait iracundi, sed mansueti. Nam quando audiunt non mansueti, non letantur, sed irascuntur. Et ipsi sunt , qui dicunt, quia non nos asinos fecerimus, Iumenta mansueta uult habere Dominus. Equus enim, et mulus, de quibus paulo ante locuti sumus, exigunt aliquando ceruicem, et sua ferocitate a se ercutiunt sessorem. Domantur frenis, chamo, uerbere: donec discant dominum suum portare. Tu autem antequam freno tundantur ora tua, esto mansuetus, et porta Dominum. Noli te laudari, sed laudetur ille, qui sedet super te. Sed iam quid nos admonet, audiamus.

 4. Magnificate Dominum mecum, et exaltemus nomen eius in idipsum. Quisquis est in corpore Christi, ad hoc debet dare operam, ut cum Dominum magnificat, alios secum ad magnificandum Deum trahat. Dominum magnificamus, quando eum magnum, mirabilem et ineffabilem predicamus: 148 nomen eius exaltare, est per omnes gentes quibuscumque possumus altum et eternum propalare. Quid est autem in idipsum? In unitate, in corcordia : sicut fecerunt predicatores primi, quibus erat cor unum et anima una . Deinde dicit bona sua, unde sibi euenerunt, cum subdit:

5. Exquisiui Dominum, et exaudiuit me, et ex omnibus tribulationibus meis eripuit me. Extra omnia, postpositis temporalibus, uel ex toto corde, ex totis uiribus quesiui Deum: et exaudiuit me, ut inuen rem eum. Sed exquirentes Dominum multis modis in hoc seculo tribulantur. Omnes enim, qui uolunt pie uiuere in Christo, persecutionem patiuntur . In hoc uero est consolatio, quod postmodum ex omnibus  tribulationibus eruantur. Quando? Cum absorbebitur mors in uictoriam, et mortale hoc induerit immortalitatem . Deinde amator iste, qui non solus uult amplecti, quod amat, hortatur nos, et dicit:

6. Accedite ad eum, et illuminamini, et facies uestre non confundentur. Ad Deum accedimus bonis studiis, et spiritualibus exercitiis, legendo, meditando, orando, amando. Illuminamur autem per intellectum, per gratiam, per doctrinam, per uitam. Illuminati autem non confunduntur, id est, non erubescunt de peccatis: uel non erubescunt de opprobriis et contumeliis sibi illatis. Hinc Paulus non erubescit euangelium . Hinc Apostoli non confunduntur, imo gloriantur, quia digni habiti sunt pro nomine Iesu contumeliam pati . Proponit autem nobis in exemplum, quemdam pauperem, cum subiungit:

7. Iste pauper clamauit, et Dominus exaudiuit eum: et de omnibus tribulationibus saluauit eum. Quis est iste?  Notabilis, amabilis, imitabilis, et fortasse ipse est Christus: qui cum omnium diues esset, in tantum factus est pro nobis pauper . Clamauit autem in forma serui , et Dominus Pater exaudiuit eum. Iste pauper factus est obediens usque ad mortem crucis . Propter quod exaltauit illum Deus, et dedit illi nomen quod est super omne nomen . Ecce quomodo Dominus exaudiuit eum: De omnibus autem tribulationibus liberatur, quia Christus resurgens ex mortuis iam non moritur, mors illi ultra non dominabitur . Per hunc pauperem ostenditur tibi uia, qua redeas ad patriam. Factus est pauper, ut tu non timeas, imo diligas paupertatem. Passus est, ut patiaris et tu. Clamauit, ut clames et tu. Liberatus est, ut liberari speres et tu. Magnam autem tibi pretendit securitatem, cum subdit: Immittit angelus Domini in circuitu timentium eum: et eripiet eos. Tu tantum time Deum, et esto securus. Quoniam iste pauper, qui dictus est magni consilii angelus , immittit se in circuitu timentium eum, undique custodiens,  et defendens eos, ut in nulla parte irrumpere ualeat inimicus.

9. Aperte autem de ipso sacramento uult dicere, quo ferebatur in manibus suis, cum subiungit: Gustate et uidete, quoniam suauis est Dominus. Ostendit tibi  illam sanam insaniam, et sobriam ebrietatem illius Dauid: qui in figura nescio, quid ostendebat, quando illi [a 1Kb] miseri coram rege Achis dixerunt, Quomodo est ? Sic dicebat Dominus, Nisi quis manducauerit 149 carnem meam, et biberit sanguinem meum, non habebit in se uitam . Et illi in quibus regnabat Achis , id est, error et ignorantia, dixerunt: Quomodo iste potest dare nobis carnem suam manducare ? Si ignoras, gusta: et uide, quam suauis est Dominus. Gustat, qui amat: uidet, qui intelligit.  Si autem non intelligit, rex est Achis: immutauit suam faciem Dauid, et recessit a te, et dimisit te, et abiit. Et ideo, Beatus uir qui sperat in eo. Non in homine, non in mundo, non in seipso: sed in Deo. Quo contra qui non sperat in Deo, miser est. Et ne postquam gustarent, securi essent, protinus addit:

10. Timete Dominum omnes sancti eius. Deum timere, est coram eo se humiliare, et metuendo cauere, ne in his, que agimus, siue in cogitatione, siue in uerbo, siue in opere illum offendamus. Qui hoc faciunt, sancti sunt. Et quasi quis quereret, Quid prodest timere Dominum? sequitur: Quoniam non est inopia timentibus eum. Et hoc probat, cum subiungit:

11. Diuites eguerunt et esurierunt: inquirentes autem Dominum non minuentur omni bono. uideretur tibi magis, ut illi esurirent, qui contemto seculo, et pauperes facti, Dominum exquirerent: illi autem non minuerentur bonis, qui terrenis abundant diuitiis. Sed noli attendere homines secundum facultates rerum, sed secundum uirtutes animorum. Isti  quidem mundi amatores, qui foris apparent diuites, non paruam intus mentis patiuntur inopiam. Qui autem intra se Deum querunt, et extra Deum nichil concupiscunt, non minuuntur omni bono, imo replentur summo bono, quod est Deus. Replentur fide, spe et caritate. Replentur sanctis moribus et uirtutibus, que sunt uere diuitie, que animi expellant egestatem. Et ideo nos admonet, dicens:

12. uenite, filii, audite me, timorem Domini docebo uos. Multum nos edificat, quod ait, uenite, ac si diceret, uos qui uacatis otio, siue qui terrenis uanitatibus incumbitis, qui laboratis et onerati estis : relinquite ea, que uos impediunt, et uenite ad me. Audite autem auribus cordis. Obedite, ut filii: paterno affectu docebo uos timorem Domini. Et conuenienter ait, Timorem. Ipse enim primus gradus spiritualis doctrine et celestis sapientie, sicut scriptum est, Initium sapientie timor Domini . Quisquis accedit ad Dei seruitium,  hoc debet esse primum illius studium, ut discat qualiter debeat timere Deum. Sed prius attendendum est, quanta uir sanctus utitur hic arte magisterii. Prius enim studet auditorum beneuolentiam captare. Et proponit eis, quod magis eos delectat audire, dicens:

13. Quis est homo, qui uult uitam? Nec dico de uita posita in miseria: sed quis est ille, qui diligit dies uidere bonos? Ideo hoc, quod omnes cupiunt, pretendit, ut sic accendat eos ad ea facienda, que precipit. Si uis uitam, uelis eternam. Si diligis dies bonos, dilige eternos. Hec est uera uita, uiuere in Deo. Semper dies mali in seculo. Semper dies boni in Deo. Ergo si uis uitam et dies bonos, audi et fac.

14. Prohibe linguam tuam a malo. Ne in aperto loquaris malum. Et labia tua ne loquantur dolum. Ut bona uerba ore proferas, et malum 150 in corde abscondas: sicut illi faciunt, qui loquuntur pacem cum proximo suo, mala autem in cordibus eorum. Prius linguam, quam cetera membra iubet a peccato  reprimere: quia hoc est magis indomabile membrum in toto corpore, de qua scriptum est, In manibus lingue uita et mors . De qua etiam Apostolus ait, Lingua inquietum malum, plena ueneno mortifero . Quia ergo occidit animam, si non refrenatur: quia in lingua frequentius labimur: merito uir sanctus linguam primum cohibere precipit, quam magnis in corpore preualere ad peccandum uidit. Deinde uniuersaliter subiungit:

15. Declina a malo. Et quia hoc non sufficit, protinus addit, Et fac bonum. Rursus, quia ad perfectam iustitiam hec duo non possent sufficere, continuo adiunxit: Inquire pacem et persequere eam. Malum relinquere, inchoantium est. Bonum facere, proficientium. In his duobus preceptis consistit iustitia.  Finis autem perfecte iustitie est, ita intra se esse pacificum, ut caro concordet cum animo, et animus cum Deo, ut iam nulla possit aduersitate moueri ab hac quiete. uel pacis nomine possumus accipere Dominum Christum, qui est pax uera, qui fecit utraque unum . Hunc debemus toto corde, toto affectu inter nos querere: quem profecto persequimur, si eum perfecte uiuendo imitamur. Commendat autem Dei misericordiam super nos, cum subiungit:

16. Oculi Domini super iustos. Id est, intuitus diuine misericordie sunt super eos, qui iuste uiuunt. Et si ipsi petunt aliquid: Aures eius, id est, clementia et potentia, sunt parate in preces eorum exaudiendas. uidet operantes et laborantes. Audit gementes, et orantes. Sic ergo uiue, ut oculis Dei ualeas dignus apparere. Sic ora, ut preces tue usque ad aures eius pertingant. Sed forte dicet aliquis malus, Securus pecco, quia me non uidet Deus. Audi, quod sequitur.

17. uultus autem Domini super facientes mala: ad  quid: Ut perdat de terra memoriam eorum. Per uultum accipe terrorem seueritatis Dei. Bonis quidem blandus est, et propitius: malis uero terribilis et districtus. Et sicut in memoria eterna erunt iusti , ita de memoria eterna tollentur mali. Tunc erit perdita memoria eorum, cum nullus sanctorum super eos aliqua pia affectione mouebitur. Unde dixit Abraham, Inter nos et uos chaos magnum firmatum est . Probat autem que aures Domini sunt in preces iustorum, cum subiungit,

18. Clamauerunt iusti, et Dominus exaudiuit eos: et ex omnibus tribulationibus eorum liberauit eos. Clamauerunt tres pueri in fornace . Clamauit Daniel in lacu . Clamauerunt filii Isrel in captiuitate . Clamauit Christus in cruce . Clamauerunt Apostoli in persecutione: martyres in morte, confessores et uirgines in fide. Quo quot clamauerunt, exauditi sunt a Domino, uel corporaliter, uel spiritualiter: et ex omnibus  tribulationibus liberati. Confirmati ergo tot sanctorum exemplis, clamemus ad Dominum tota humilitate et afflictione cordis: ut pariter exaudiamur, et a tribulatione liberemur. Sequitur enim,

19. Iuxta est Dominus his, qui tribulato sunt corde, et humiles spiritu saluabit. Quatuor modis 151 tribulantur corda sanctorum in hoc seculo: scilicet aut dolore penitentie, aut anxietate presentis uite, aut desiderio celestis patrie, aut timore future pene. Nostrum est ergo cor conterere. Domini est, per suam misericordiam et gratiam cordi contrito propinquare, ut illud illuminet, corroboret et confirmet. Unde cor conteritur, inde humilitas generatur. Ex opere enim procedit uirtus. Ex contritione cordis diuinam sentimus presentiam. Ex humilitate spiritus iam ipsam consequimur saluationem. Ubi opus, ibi gratia; ubi uirtus, ibi iam sanitas est. Magnum mysterium. Deus super omnia est. Erigis te, et non illum tangis: humilias te, et ipse ad te descendit. Proprium autem iustorum est, ut in hoc  seculo tribulentur. Unde et subditur:

20. Multe tribulationes iustorum. Sed in his sequitur consolatio, cum protinus addit: Et de omnibus his liberabit eos Dominus. Non ideo sint Christiani iusti: non ideo audiant uerbum Dei, ut se existiment tribulationibus non affligi. Non hoc promittit Deus. Magis si iniusti sunt, pauciores habent tribulationes: si iusti, multas. Sed  post paucas aut nullas tribulationes, illi ueniunt ad tribulationem sempiternam, unde nunquam eruantur. [a 1Kb] Isti autem post multas tribulationes uenient ad pacem sempiternam, ubi nunquam aliquid mali patiantur. Sed interim

21. Custodit Dominus omnia ossa eorum: unum ex his non conteretur. Ossa sunt firmamenta fidelium. Et sicut ossibus caro, sic uirtutibus anima sustentatur.  Custodit ergo Dominus omnia ossa eorum, ita ut unum ex his non conteratur: quia sic sanctorum suorum uirtutes seruat, ut nulla earum in tentatione deficiat. Et bene non ait, Unum ex his non frangetur, sed ait non conteretur: quia sanctorum uirtus aliquando quidem frangitur in tentatione, sed non conteritur, idest, ex toto non deperit: quia integra manet in intentione. Et unde tentati ad momentum cadunt, inde excitati ad uirtutem robustius resurgunt. Quid autem de reprobis subiungat, audiamus:

22. Mors peccatorum pessima. Sed quia multa sunt genera peccatorum, et non esse peccatorem difficile, aut forte impossibile est in hac uita: subiecit statim, cuius generis peccatorum esset mors pessima. Et qui oderunt iustum delinquent. Quem iustum, nisi eum qui iustificat impium? Quem iustum , nisi Dominum nostrum Iesum Christum, qui est etiam propitiatio pro peccatis nostris ? Qui ergo hunc oderunt,  mortem habent pessimam: quia in peccatis suis moriuntur , qui per eum Deo non reconciliantur. Secundum animam intelligenda est mors, aut pessima, aut optima, non secundum corpus damnatis peccatoribus.

23. Iterum de iustis ait: Redimet Dominus animas seruorum suorum. Omnes enim serui erant peccati. Fusus est sanguis Christi, et tanto pretio sunt redemti. Attende ergo quis te redemit, et a quo uel quali pretio te redimendo saluauit. Ipse Deus Creator tuus redemit te, ipse sanguinem suum fudit pro te. Ab ipso diabolo et a peccato saluauit te. Seruus itaque factus tanti Domini, stude ut seruias illi 152 in sanctitate et iustitia . Sed magna questio oritur, cum subinfertur, Et non delinquent omnes qui sperant in eo. Quid enim ait Apostolus? Si dixerimus quia peccatum non habemus, nos ipsos seducimus . Et iterum, In multis offendimus omnes . Sed hanc questionem soluit nobis Paulus, ubi ait: Si autem quod  nolo hoc ago, iam non ego operor illud: sed quod habitat in me peccatum . Si ergo illi, qui sperant in Deo, per concupiscentiam carnis delinquunt : iam ipsi non operantur illud, sed quod habitat in eis peccatum. In eo enim quod sperant in Deo, iam non sunt in carne, sed in spiritu . Quod si caro concupiscit , ipsi qui in spiritu sunt, non consentiunt: et ideo non delinquunt.



TITULUS PSALMI XXXIu.

1. Titulus Psalmi sequentis est, Psalmus huic Dauid. Psalmus iste attribuitur Dauid, id est Christo, qui hic loquitur. Quod dicit, Huic, ad differentiam uel excellentiam potest accipi: huic, id est, notabili scilicet, non carnali regi, sed regi regum Domino. Dauid interpretatur manu fortis, uel desiderabilis. In hoc enim  manu fortis, quia mortem nostram uicit. In hoc desiderabilis, quia uitam eternam promisit. Quid enim fortius manu hac, que tetigit loculum, et mortuus resurrexit? Quid  fortius manu hac, que mundum uicit, non ferro armata, sed ligno transfixa? Quid autem desiderabilius eo, quem non uidentes martyres, mori uoluerunt, ut ad illum peruenire mererentur? Ergo psalmus [a 1Kb] illi, illi cor nostrum, illi lingua nostra digna cantet. Intendit nos admonere ad tolerantiam passionis, ut sustineamus aduersa, si uolumus habere premia gloriosa. Materia est passio et resurrectio. Eam sic exequitur: primam partem ponit orationem, in secunda enumerat passionem cum exultatione resurrectionis, in tertia parte quid illa passio et resurrectio efficiat: ita dicens:



PSALMUS XXXIu.

1. Iudica, Domine, nocentes me: expugna impugnantes me. Nocentes et expugnantes sunt nostri uisibiles et inuisibiles inimici . Iudica, inquit, et expugna. Ac si aperte dicat, discerne et destrue. Quomodo?

 2. Apprehende arma et scutum, et exsurge in adiutorium mihi. Magnum  spectaculum est, uidere Deum armatum pro te. Arma autem eius, quibus percutiat inimicos, si bene profecerimus, nos erimus. Sicut enim nos, ut armemur ab illo habemus: sic ipse armatur de nobis. Scutum est bona uoluntas eius; sicut alibi dicitur, Domine, ut scuto bone uoluntatis tue coronasti nos. uel scutum est fides nostra, qua protegimur ne igneis inimici iaculis feriamur. Sed quid sumus nos iam arma Dei, quamuis splendida, quamuis acuta, quamuis luce sapientie coruscantia, quid possumus nisi nos apprehendat Deus, et pugnet de nobis? Quelibet optima arma iacent, si bellatorem non habent. Apprehendat ergo nos Deus: et cum in manu eius fuerimus, utatur nobis quomodo uult. Exsurge, inquit, in adiutorium mihi, id est 153 innotesce, appare, sentire, adiuua ad pugnandum.

3. Effunde frameam, et conclude aduersus eos qui persequuntur me. Ac si diceret, Multiplica uindictam  et concludatur aditus illis, qui uolunt delere nomen meum. uel per frameam quamlibet fidelem designat animam. Abundent iusti, et effunditur framea. Conclusum est autem aduersus eum, qui non habet aduersus sanctos quid dicat prauum. Et quia uox illorum est, non est salus ipsi in Deo eius : Dic anime mee, Salus tua ego sum. Dic, et factum erit. Aliam salutem non requiram, preter Deum meum. Et si homo subuenit mihi, si angelus, si alia creatura: per illam mihi subuenit Deus. Omnia enim illi subiecta sunt: et ideo non illa, sed ille est mea salus. Deinde incipit orare pro inimicis: sed hic prophetia est. Et que figura optandi dicuntur, animo prophetandi explicantur. Illud fiat, et illud fiat, nichil est aliud, quam hoc et futurum est. Sic ergo audite prophetiam:

4. Confundantur et reuereantur querentes animam meam. Ac si diceret, Confundentur et reuerebuntur: factum est enim. Multi  salubriter  confusi sunt, multi reueriti a persecutione Christi, et ad societatem membrorum eius deuota pietate transierunt: et non fieret hoc, nisi confunderentur et reuererentur. Auertantur retrorsum et confundantur cogitantes mihi mala. Non precedant, sed sequantur. Non dent consilium, sed accipiant. Nam Petrus precedere uoluit Dominum, cum ait, Absit a te, Domine, propitius tibi esto, non fiat istud. Sed quid ait Dominus? Redi retro, sathana . Precedendo sathanas es, et sequendo discipulus eris. Hoc ergo et istis. Auertantur retrorsum et confundantur de peccatis: erubescant ad penitentiam: et cum ceperint retrorsum sequi, iam non cogitabunt mihi mala, sed desiderabunt bona. Hec bene illis optauit. Sed quia sunt duo genera eorum qui confunduntur: aut enim ad hoc confunduntur, ut conuertantur ad Christum: aut confunduntur, ad hoc, ut damnentur a Christo: quod de conuersis dixit, de reprobis subiungit:

5. Fiant tamquam puluis ante faciem uenti, et angelus  Domini coarctans eos. uentus tentatio est, puluis iniquus. Quando uenerit tentatio, tollitur puluis, nec stat, nec resistit. Tales coarctat angelus, quando eos sub potestate sua inuisibilis redigit inimicus: De quibus adhuc subdit:

6. Fiat uia illorum tenebre et lubricum: et angelus Domini persequens eos. [b 1Kb] Tenebrosum solum quis non horreat, lubricum solum quis non caueat? In tenebris et lubrico ubi pedem figis? Sunt ista duo mala magne pene humani generis, qui procedunt de tentatione angeli coarctantis. Per uiam designatur actio. Per tenebras, cecitas cordis. Per lubricum precipitatio operis. Quando reprobi tentati et confusi ab angelo malo coarctantur: primum est ut mentis cecitate tenebrentur, deinde in lubricum malorum dilabuntur. Nec iam possunt conuerti, quia  tentator angelus eos persequitur, ut impingat [Ant. impinguat] de malo in peius, donec incidant in foueam iniquitatis, et mergantur in profundum desperationis et mortis. Unde autem tanta mala? Quo merito? Sequitur et dicit:

154 7. Quoniam gratis absconderunt mihi interitum laquei sui. Idest, occultos dolos ad interitum meum parauerunt. Et hoc gratis, quia nichil mali feci, nec eis nocui. Superuacue exprobrauerunt animam meam. Multa enim opprobria aduersus Dominum dixerunt. Sed hoc superuacue: quia falsum dicentes et nichil probantes. Sed quomodo absconderunt ei laqueum, qui uidebat corda abscondentium? Sed tantum erat inter illos ignoranti similis quasi falleretur, cum illi in eo deciperentur, in quo eum falli arbitrabantur. Hoc autem ad exemplum patientie nostre factum est, quibus necesse erat, ut inter malos uiueremus: et malos, siue scientes, siue nescientes toleraremus. Sed quid contigit huic populo reproborum? Sequitur et dicit:

 8. ueniat illi laqueus quem ignorat. Magnifica  retributio. Nihil iustius. Illi laqueum absconderunt, et inde decipiuntur nescientes, unde decipere uoluerunt. Inde illis nocetur, unde illi nocere conati sunt. Sequitur enim: Et captio quam abscondit, apprehendat eum. Tamquam si quisquam ueneni calicem prepararet alicui, et oblitus bibat. Et tamquam si foueam fodiat, ut inimicus eius in eam incidat: et ille oblitus quod foderat, ambulans ea uia prior illuc cadat. Sic omnis qui nocet alteri, prius sibi nocet quam alteri: recte ergo subiungitur, Et in laqueo cadat in ipso. Non in alio, sed in ipso. Unde enim alium decipere appetit, inde seipsum primum decipit. Et fieri potest, ut malitia sua non noceat alteri: fieri autem non potest ut non noceat sibi. Mihi autem quid?

9. Anima mea exultabit in Domino. Tamquam  in eo, a quo audiuit, Salus tua ego sum: tamquam non querens alias extrinsecus diuitias.  Tamquam non querens circumfluere uoluptatibus bonisque terrenis: [a 1Kb] uerum gratis amans. Non ab illo uolens accipere quod delectet, sed ipsum solum sibi proponens, in quo delectetur. Quid enim melius Deo? Et delectabitur super salutari suo. Idest, filio suo, per quem saluati sumus : per quem accessum habemus ad Deum , ut exultantes in eo, corde credamus ad iustitiam, ore autem confiteamur ad salutem . Unde et subditur:

10. Omnia ossa mea dicent, Domine, quis similis tibi? Ossa  dicuntur in corpore Domini, omnes iusti, firmi, corde fortes, nullis persecutionibus et tentationibus cedentes ad consentiendum malo. Et unde possunt nullis tentationibus cedere, nisi quando credunt Deum omnipotentem, inestimabilem, ualentem eos liberare de omni tribulatione? Unde et dicunt, Domine, quis similis tibi? Eripiens inopem de manu fortiorum eius: egenum et pauperem a diripientibus eum. Fortior enim erat diabolus ad tenendum  te, quia ipse te uicit et diripuit, cui consensisti. Sed quid fecit manu fortis? Alligauit fortem, effundendo frameam et ad concludendum eum: et de manu, idest, de potestate eius eruit inopem, sine uiribus, pauperem spiritu, egenum cui non erat adiutorium. Quis enim adiutor tibi, nisi ille, cui dicis, Dominus adiutor meus et redemptor meus ? Si de tuis uiribus presumere uolueris, inde cades, unde presumseris: si de alterius, dominari uult, non subuenire. Ille ergo 155 querendus est, qui et redemit et liberos facit. Quid autem in persona sua subiungat, audiamus:

11. Surgentes testes iniqui, que ignorabam interrogabant me. Testes iniqui surrexerunt, quando iniquo animo aduersus eum falsum testimonium dixerunt . Sed quid  est quod  ignorabat, qui iniquorum corda et dolos uidebat? Ignorabat peccatum, non quasi non iudicando, sed non committendo. Sunt huiusmodi locutiones etiam quotidiane. Cum dicis de aliquo, Non nouit malefacere, quia non malefacit. Quod alienum est ab opere, alienum est a conscientia. Quod alienum est a conscientia, alienum est a scientia: et dicitur, Nesciuit. Ignorabat Christus blasphemare, hinc interrogabatur a persecutoribus : de quibus sequitur,

12. Retribuebant mihi mala pro bonis: sterilitatem anime mee. Ego  attuli fecunditatem, ipsi retribuebant sterilitatem. Ego uitam, ipsi mortem. Ego honorem, ipsi contumelias. Ego medicinam, ipsi uulnera. Et in his omnibus que retribuebant, utique sterilitas erat.

13. Ego autem cum mihi molesti essent, induebar cilicio. Non inuenimus iuxta literam Dominum Iesum portasse cilicium. Intelligendum est ergo Dominum per similitudinem appellasse cilicium, carnis  sue mortalitatem. Quare cilicium? Propter similitudinem carnis peccati. Apostolus enim  dicit, Misit Deus Filium suum in similitudinem carnis peccati, ut de peccato damnaret peccatum in carne : hoc est, Filium suum induit cilicio, ut de cilicio damnaret hedos: non quia peccatum erat in Domino, sed similitudo carnis peccati: quia mors non est nisi de peccato, et utique caro illa erat mortalis. Cum ergo ei molesti essent, induebatur cilicio, idest, abscondebatur in carne. Non se uindicabat, non se demonstrabat. Hinc nos admonet Apostolus dicens, Non uosmetipsos defendentes, carissimi: sed date locum ire . Ideo subiungit, Humiliabam in ieiunio animam meam. Non legimus secundum literam, in passione Dominum ieiunasse: sed spiritualiter esurit Christus bona opera nostra. Et quia in illis crucifigentibus nichil boni inueniebat, ideo ieiunabat. Retribuebant enim sterilitatem anime eius. Nam quale ieiunium ipsius fuit, qui uix unum latronem inuenit, quem in cruce gustaret?  Et Apostoli eum fugerunt . Nullum autem maius aut melius negocium est in tribulatione, quam recedere ab eo strepitu, qui foris est: et in interiora secreta mentis ire, ibique orare Dominum, ne in tentatione uincamur. Deinde ut etiam illi qui nos persequuntur, ad sanitatem iustitie conuertantur. Ideo subiunctum est;

14. Et oratio mea in sinu meo conuertetur. Per signum agnoscimus secretum. In secreto cordis debemus orare, ubi Deus uidet, ubi Deus audit. Unde in Euangelio dicitur, Tu autem cum oraueris, intra in cubiculum tuum, et cetera . Et hoc bene admonemur. Sed in Christo Domino aliquid amplius intelligere debemus. Ego intelligo, quia in sinu suo habebat Patrem. Deus enim erat in Christo, mundum reconcilians sibi . In se ergo habebat, quem deprecaretur: quia ipse dixerat, Ego in Patre, et Pater in me est . Quanto autem affectu eos diligebat, pro quibus orabat  : ostendit, cum subiungit:

156 15. Quasi proximum, quasi fratrem nostrum, sic complacebam: quasi lugens et contristatus sic humiliabar. Hec dicunt quidam, quia ponitur casus pro casu: ac si diceret, quasi de proximo et de fratre. Complacebat ergo Christus Deo Patri de persecutoribus suis, quasi de fratribus et proximis suis: diligebat enim eos, tamquam proximos et fratres suos . Maiorem autem hac dilectionem nemo habet, quam ut animam suam ponat quis pro amicis suis . Et quia ei nolebant acquiescere, humiliabatur tamquam lugens in corpore, et contristatus in anima. Exemplo ergo Dominico admonemur, ut non solum quos toleramus, amemus: sed etiam praua eorum opera contristati delleamus. Ego sic pro eis humiliabar: illi autem quid? Sequitur et dicit:

 16. Et aduersum me letati sunt. De his que mihi aduersa et contraria fuerunt. Et conuenerunt in unum consilium et eamdem uoluntatem, ut me dolo traderent et caperent . Congregata, idest, multiplicata et coadunata sunt super me flagella, et ignoraui. Nesciebam enim in me culpam, qua debuissem flagellari. Dissipati sunt nec compuncti. Secundum enim interiorem hominem sunt destructi, atque a caritatis uinculo diuisi. uel dissipati sunt, quando terremotus et signa uiderunt . Non in hoc compuncti sunt, ad penitentiam. Inde magnam designat eorum cordis duritiam et nequitiam.

17. Tentauerunt me. Dixerunt enim, Si Filius Dei est, descendat nunc de cruce, et credimus ei . Subsannauerunt me subsannatione. Quia postquam dixit, Subsannauerunt, etiam, Subsannatione addidit, aperte insinuat, quia illa subsannatio non ex uerbi precipitatione, sed ex studio, et ex animi deliberatione fuit. Frenduerunt bestiali ferocitate, super me dentibus, Idest, corrosionibus suis. Ex his ergo uerbis  nobis ostendit, quantam humilitatem, quantam caritatem, quantam patientiam, erga tam prauos, tam peruersos, tam perfidos, pius Redemtor noster habuerit. Quia in re sciendum nobis est, quia hec caussa fuit, qua pateretur caput nostrum: ut uidelicet corpori suo patientie preberet exemplum . Dominus enim uoluntate passus est, non necessitate. uoluntaria eius passio, nostra est necessaria consolatio: ut quando forte talia patimur, caput nostrum intueamur: atque eius exemplo commoniti, discamns et nos cum eo pati. Si enim compatimur, congloriabimur . Ipsi ita contra me fecerunt; sed tu,

18. Domine, quando respicies? Quando misericorditer attendendo facies, ut de eorum me esuas potestate? Restitue animam meam a malignitate eorum, a leonibus unicam meam. Ac si diceret, Animam meam, que unica est, immunis a peccato. Nulla enim alia anima sine peccato. Hanc, inquam, animam ereptam a malignante populo, et a leonibus,  scilicet principibus et sacerdotibus liberatam, restitue a passione: ut facias eam redditam corpori, cum ipso corpore immortalem et incorruptibilem. Quid factura es, o sancta anima, postquam resurrexeris?

19. Confitebor tibi in ecclesia magna, in populo graui laudabo te. Fit quidem  confessio in omni multitudine, sed in omnibus laudatur 157 Deus. In ista enim magna Ecclesia toto terrarum orbe diffusa, palea est, et frumentum. Palea uolat, frumentum manet . Igitur in graui populo, quem uentus tentationis non aufert, in his Deus laudatur. Nam in palea semper blasphematur. Et quia laudabo te:

20. Non supergaudeant mihi qui aduersantur mihi inique, qui oderunt me gratis, et annuunt oculis. Supergauderent quidem, si Christus non resurgeret: sed quia resurrexit, gaudium eorum conuersum est in luctum. Bene autem ait, quia inique aduersabantur ei, scilicet non ex amore, sed ex odio: non studio  corrigendi, sed uoluntate nocendi. Gratis autem oderunt, id est, sine culpa, sine merito. Annuentes oculis sunt hypocrite simulati, qui uultu pronuntiant quod in corde non gestant. De quibus mox subditur:

21. Quoniam mihi, quidem pacifice loquebantur. Dicebant enim, Magister bone, scimus, quia uerax es, et non respicis personam hominis . Hec et his similia pacifica uerba sunt sub adulationis figura. Et in iracundia terre loquentes, dolos cogitabant. Irati loquebantur, timentes ne terram perderent et gentem . Hec autem hac caussa iracundo animo pro terra sua loquebantur, ut Iesum dolo tenerent et occiderent. Talis erat eorum cogitatio.

22. Et dilatauerunt super me os suum. Palam blasphemantes. Et clamabant, Crucifige, crucifige. Dixerunt, Euge, euge. Id est. bene, bene .  Insultatoria laus est. uiderunt oculi nostri. uidimus qualis esset, et tandem eum cognouimus. Ubi sunt uirtutes, quas faciebat? Cur, qui  saluauit alios, seipsum non saluat? Dominus autem patiens erat. In cruce non potentiam perdiderat, sed patientiam demonstrabat. Quid enim illi erat magnum de cruce descendere, qui potuit postea de sepulchro resurgere? Sed cessisse uideretur insultantibus. Et hoc oportebat, ut resurgens suis se ostenderet, et non illis: quia resurrectio ipsius uitam nouam significabat: uita autem noua amicis nota est, non inimicis.

23. uidisti, Domine, Insultationes et opprobria illorum. Cognouisti eorum nequitiam, et meam innocentiam. Et ideo, Ne sileas. Sed profer sententiam. Qui non siles a precepto, ne sileas a iudicio. Domine, ne discedas a me. Quanuis sit securus, quod ab eo non discedat Deus , tamen, quia scit se nichil habere ex humanitate, orat, ut det aliis exemplum  orandi, qui nichil prorsus in humanitate sua debent confidere. Dico ne discedas, sed potius,

24 Exsurge, adiuuando me: et intende iudicio meo. Id est, considera quale sit iudicium de me factum. Et ne putaretur iudicium attendi debere secundum penam, ideo adiungit: Deus meus, et Dominus meus in caussam meam. Ac si diceret, Tu qui es creator meus et redemptor meus, intende non in penam, sed in caussam meam. Non  in id, quod mecum habet latro commune, sed in illud quod beati, qui persecutionem patiuntur propter iustitiam. Hec enim caussa discreta est. Nam pena similis est bonis et malis. Itaque martyrem non facit pena, sed caussa. Et ideo subdit:

25. Iudica me secundum iustitiam meam, Domine Deus meus. Quia iustus es, discerne me 158 iniuste iudicatum: et fac quod iustum est, hoc est, secundum iustitiam, iudicare secundum caussam, non secundum penam iudicii sententiam dare.

26. Et non supergaudeant mihi. Non dicant in cordibus  suis, Euge, euge anime nostre: nec dicant, Deuorauimus eum . Id est, omnino deleuimus. Quod quidem nec facere potuerunt, quando eum resurrexisse audierunt. Hec quoque non dubius de se orat, sed ut nobis exemplum orandi proponat. De talibus etiam, ut conuertantur, postulat: cum subditur:

27. Erubescant et reuereantur simul, qui gratulantur malis meis. Ac si diceret, Peniteant et honorent me, qui de mea gauisi sunt passione. Hinc est etiam, quod nos admonet pius Dominus in Euangelio suo dicens, Si diligitis eos, qui uos diligunt tantum, quam mercedem habebitis? nonne et publicani hoc faciunt? Sed diligite inimicos uestros. Benefacite his qui oderunt uos. Et orate pro persequentibus et calumniantibus uos: ut sitis filii Patris uestri, qui in celis est . Unde capitis nostri uoce adhuc subditur, Induantur confusione et reuerentia, qui maligna loquuntur super me. Id est, et illi similiter conuertantur,  erubescentes mala sua, et mihi reuerentiam exhibentes, qui si non facto, uel uerbo peccauerunt super me. Ideo dixit, Induantur, ut per penitentiam preterita mala tegerentur. Quo contra,

28. Exultent et letentur, qui uolunt iustitiam meam. Ad corpus simul et animam pertinet exultatio: letitia tantum ad animum. Exultare itaque et letari, est exterius et interius gaudio repleri. Qui uolunt declinare a malo, et facere bonum , hi sunt, qui uolunt iustitiam Dei. Et notandum, quod non ait, Qui faciunt, sed, qui uolunt. Multi enim faciunt opera iustitie, non ex uoluntate. Nemo autem inuitus bene facit, etiam si bonum est, quod facit. Nam si actio uidetur bona, uoluntas tamen tenetur rea. Iustitie uero uirtus non in actione est, sed in uoluntate. Bene ergo hi, qui uolunt iustitiam, iubentur exultare: quia amor iustitie et nouam uitam generat, et gaudium spirituale. Et ne inde uelint in se gloriari,  ideo mox adiunctum est. Et dicant semper, Magnificetur Dominus. Semper enim oportet illum magnificare, et laudare, qui operatur in nobis, et uelle et operari pro bona uoluntate . Recte autem subdit: Qui uolunt pacem serui eius. Neque enim sufficit seruis Dei uelle iustitiam, nisi studeant et uelle pacem. Unde cum superius dixisset, Declina a malo et fac bonum : protinus adiunxit, Inquire pacem et persequere eam. Pax est, quando caro et spiritus concordant in Deo. In hac pace completur iustitia. Et nichil iam restat aliud, nisi perseuerantia. Unde apte mox subditur:

29. Et lingua mea meditabitur iustitiam tuam, tota die laudem tuam. uidetur magis ad cor pertinere meditatio, quam ad linguam. Sed quia sancti uiri die ac nocte meditantur in lege Domini , et que meditantur, loquuntur: ideo lingua eorum Dei iustitiam meditari dicitur. Hinc scriptum est, Os sapientium in corde ipsorum . Sed cuius lingua durat meditari tota die laudem Dei? Sed opera bona,  uita bona linguam suam habent apud Dominum. Si tota die bene uixeris, tota die laudabis Deum.



159 TITULUS PSALMI XXXu.

1. In finem puero Domini Dauid. Finis noster est Christus, in quem nos mittit iste psalmus: qui attribuitur eidem Domino Iesu Christo, qui dictus est Dauid, quia factus est ex semine Dauid secundum carnem. Puer autem a puritate dictus est, quia sine peccato fuit: quod in hoc psalmo liquido declaratur. In quo ostenditur peccatorum omnia peccata sua non Deo, sed a se habere. Iustum uero nichil habere iustitie, nisi ex solius Dei largitate. Materia est iustus, et secundario impius. In prima parte psalmi impium, cum sua accusatione describit. In secunda parte describit iustum non cum sua laude, sed cum laude Dei. Intendit autem nos admonere, ut uitia nostra ex nobis esse, bona autem a Deo cognoscamus: ne ueniat nobis pes superbie et cadamus . Sic ergo incipit.



PSALMUS XXXu.

2. Dixit iniustus, ut delinquat in semetipso. Multi  hoc dicunt: Non possumus esse sine peccato . Talis est nostra natura. Tales nos fecit Deus. Si ipse non uellet, non peccaremus. Quare hoc dicit iniustus? Non est timor Dei ante oculos eius. Si Deum timeret, non hoc diceret: imo accusaret seipsum, non Deum. Ubi non est timor, ibi est dissolutio animi. Timor autem Dei frenum est peccati. Quia ergo talem se uult abscondere Deo, qualis est, recte de illo subiunctum est:

3. Quoniam dolose agit in conspectu eius: ut inueniatur iniquitas eius ad odium. Dolose agit in conspectu Dei, quisquis uult ei abscondere peccatum suum. Et hec est iniquitas, quam Deus odit, et uehementer punit. Quando homo peccat, et deinde penitet, et recognoscit se male egisse, nullum alium increpans, uel accusans, nisi semetipsum:, et inde toto corde, toto gemitu conuertitur ad misericordiam Dei: talis iniquitas Deo ad odium non inuenitur. Imo facile ei remittitur. Quia autem non solum male  uiuit, sed etiam malam uitam superbiendo defendit: hic est, quem Deus odit. Secundum duritiam autem cordis sui, et cor impenitens thesaurizat sibi iram in die ire et reuelationis iusti iudicii Dei : de quo et subditur:

4. uerba oris eius iniquitas et dolus. Iniquitatem per partes exequitur, ostendens eam in cognitione, in actu, in uerbo. Multi dolose agunt, ut inueniant iniquitatem suam: id est, non ex animo agunt, ut eam possint inuenire et odisse. Inuenirent, si uellent. Nolunt autem, ut sic se defendere et excusare ualeant. Et sicut dolus est in inquisitione, sic etiam in defensione. Nam si cui eorum dicis, Quare hoc malum facis? respondet tibi? Quam multi hoc faciunt. Nunquid omnes perditurus est Deus? Sic ergo iniquitatem loquens, et male se tegens, inuenitur in ore eius iniquitas et dolus. Noluit intelligere, ut bene ageret. Sunt homines, qui uolunt intelligere, et non  possunt. Sed alii qui nolunt, et ideo non intelligunt. Sed aliud est, quando quisque conatur intelligere aliquid, et per infirmitatem carnis non potest, sicut scriptum est, Quia corpus, quod corrumpitur, aggrauat animam, et deprimit terrena 160 inhabitatio sensum multa cogitantem : et, sicut ait Apostolus, animalis homo non percipit ea, que sunt spiritus Dei . Aliud autem est quando perniciosius agit aduersum seipsum cor humanum, ut quod posset intelligere, si bona uoluntas accederet, non intelligat: non quia difficile est, sed quia uoluntas aduersa est. Et illud quidem infirmitas est: hoc autem summa iniquitas. Illud inualitudo, hoc deliberatio. Sed adhuc de illo iniusto, quid subiungat, audiamus.

5. Iniquitatem meditatus est in cubili suo. Id est, in secretario cordis sui. Astitit omni uie non bone. Id est , perseueranter peccauit. Malitiam autem non odiuit. Ibi est fructus, ibi finis. Non potes, non habere malitiam? uel oderis illam.  Cum enim odisti illam, uix tibi subrepit, ut aliquid mali facias. Est enim peccatum in mortali corpore. Sed quid dicit Apostolus? Non regnet peccatum in uestro mortali corpore, ad obediendum desideriis eius . Et paulo post idem Paulus: Cum enim serui essetis peccati, liberi fuistis iustitie . Aliud est non pugnare, et esse in pace uera atque perpetua. Aliud pugnare, et uincere. Aliud pugnare et uinci. Aliud nec pugnare, sed trahi. Sunt enim homines prorsus, qui non pugnant, qualis est iste de quo loquitur. Cum enim dixit, Malitiam autem non odio habuit, quomodo pugnat contra eam, quam non odit? Iste malitia trahitur, nec repugnat. Sunt autem, qui pugnare incipiunt, sed quia de uiribus suis presumunt, cadunt. Et sunt, qui pugnant, et non uincuntur, quia de seipsis non presumunt: sed totos se diuine misericordie committunt. De his autem subiungit, conuertendo se ad familiarem Domini locutionem, et dicendo:

 6. Domine, in celo misericordia tua. Duobus modis accipitur misericordia Dei. Una est quam communiter hic prestat bonis et malis, sicut est facultas rerum, sanitas corporum, scientia, doctrina, prophetia, et alia huiusmodi. Sed quia hec sunt transitoria, temporalis est misericordia. Est alia, quam prestat Deus solis bonis et sanctis: sicut est remissio peccatorum, diuina caritas, eterna uita. Hec quidem non terrena, sed celestis: non transitoria, sed eterna est. Sed quomodo hec annuntiata est? sequitur et dicit, Et ueritas tua usque ad nubes. Id est, cognitio tue ueritatis uenit ad predicatores. Predicatores isti per quos predicatur Euangelium Dei, nubes Dei sunt. Tonant minis, pluunt uerbis, coruscant miraculis. Speremus ergo misericordiam, sed illam, que in celo est.

7. Iustitia tua sicut montes Dei. Sicut misericordia Dei facit homines celos, cum a terrenis ad celestia subleuat: et sicut ueritas Dei facit homines nubes, cum eos per sapientiam suam illustrat: sic diuina  iustitia facit homines sicut montes Dei, quando eos uirtutibus et operibus bonis exaltat et confirmat. Et quomodo, quando oritur sol, prius luce montes uestit, et inde lux ad humillima terrarum: sic quando uenit Dominus iehsu Christus, prius radiauit in altitudinem Apostolorum, prius illustrauit montes: et sic descendit lux eius ad conuallem terrarum. Et ne aliquis quereret, quare potius hos elegit et hos reprobauit: ideo protinus addidit: Iudicia tua abyssus multa. Tante profunditatis sunt, quod a nullo inuestigari possunt . uel per abyssum potest intelligi malitia 161 reproborum. Unde scriptum est, Peccator, cum uenerit in profundum malorum, contemnit . Postquam ergo dixit de electis, continuo adiunxit de reprobis dicens, Iudicia tua abyssus multa. Ac si diceret: Sicut misericordia et ueritas et iustitia saluat iustos, ita iudicia tua condemnant reprobos: qui ideo abyssus  multa dicuntur, quia iniquitate multiplici tenebrantur. Et quia prius dixerat, quod diuina misericordia in celo erat: modo ostendit, quia etiam ad terram uenit. Ait enim:

8. Homines et iumenta saluabis, Domine: quemadmodum multiplicasti misericordiam tuam Deus. Intantum enim suam misericordiam pius Dominus multiplicauit, quod non solum homines rationales, sed etiam brutos et idiotas saluauit. Ubi enim abundauit peccatum, superabundauit gratia . Filii autem hominum, id est, tota Ecclesia continuata usque ad finem seculi, In tegmine alarum tuarum sperabunt. Idest, in protectione duorum preceptorum, caritatis Dei uidelicet, et proximi . Sub istis alis quisquis non protegitur, uitiorum estibus exuretur. uel quia dicit prius homines, et postea filios hominum, possumus intelligere per homines, antiquos patres, qui legem quidem non habuerunt, sed ipsi sibi fuerunt lex: et precepta Dominica rationabiliter  intellexerunt et fecerunt. Cum enim gentes que legem non habent, naturaliter ea que legis sunt, faciunt: eiusmodi legem non habentes, ipsi sibi sunt lex: qui ostendunt opus legis scriptum in cordibus suis, testimonium reddente illis conscientia ipsorum . Ipsi quidem per misericordiam Dei saluati sunt, quemadmodum et nos, qui sumus filii hominum, scilicet prophetarum et Apostolorum: pertinentes ad Filium hominis Saluatorem Christum: qui sumus nutriti sub lege, regenerati per gratiam in spem uite eterne. Que quidem gratia nobis commendatur, cum subinfertur:

9. Inebriabuntur ab ubertate domus tue: et torrente uoluptatis potabis eos. Gratia Dei diffusa in cordibus nostris per Spiritum sanctum, qui datus est nobis , ipsa est ubertas domus Dei. Hac ubertate inebriantur, qui tanto omnipotentis Dei amore repleti sunt, ut mente mutata sibimet ipsis extranei esse uideantur. Hec merito torrens uoluptatis dicitur, quia  cum magno impetu uenit, et cum magna suauitate atque delectatione a sitientibus iustitiam potatur. Hac inebriati erant martyres, quando ad mortem leti ibant, tormenta contemnebant, parentes flentes non agnoscebant. Speremus ergo sub tegmine alarum Dei, quatenus eius dulcedine mereamur inebriari.

10. Quoniam apud te est fons uite: et in lumine tuo uidebimus lumen. Qui est 'fons uite, nisi Christus? uenit in carne, rorauit sitientem, satiauit sperantem. Hic aliud est fons, aliud lumen: ibi non ita. Quod enim fons, hoc est et lumen. Et quicquid uis illud uoca: quia non est quod uocas. Quia  non potes congruum nomen inuenire, non remaneat in uno nomine. Fons est quia satiat sitientes. Lumen quia illuminat cecos. In hoc lumine uidemus lumen, quia illuminati a Christo uidemus sapientiam, iustitiam, caritatem. uel in hoc lumine uidemus lumen, sicut ipse ait, Qui uidet me, uidet et Patrem . Et ut hoc fiat, fac quod sequitur:

11. Pretende misericordiam tuam scientibus 162 te,  et iustitiam tuam his qui recto sunt corde. Prius est scire Deum per fidem, deinde rectum habere cor: idest, uelle quod uult Deus. Scientibus se pretendit misericordiam suam Deus, quando credentibus in eum prius donat remissionem peccatorum. Deinde cum iam cor rectum habere ceperint, ut ea que Deus uult, et ipsi uelint: sic iustitiam Dei consequuntur, ut de peccatoribus iusti efficiantur. Sed iam caueant, ne superbiant. Unde orandum est, et dicendum:

12. Non ueniat mihi pes superbie: et manus peccatoris non moueat me. Radicem peccati  et caput peccati timuit, qui hoc dixit. Non deerat primo Ade iustitia, sed uenit illi pes superbie. Et mouit illum manus peccatoris, idest, tentatio diaboli. Superbia ergo lapsi sumus, ut ad istam mortalitatem perueniremus. Superbia deiicit: humilitas erigit. Serua ergo quod intus est, scilicet pedem tuum, afiectum tuum: et non timebis foris ne te moueat manus  peccatoris. Quare contra superbiam hoc dicitur? Quia

13. Ibi ceciderunt qui operantur iniquitatem; expulsi sunt, nec potuerunt stare. Qui modo iniqui sunt, prius in superbia ceciderunt. Prior ille, qui in ueritate non stetit : deinde per eum illi, quos Deus de paradiso dimisit . Ideo cum cautam faceret Ecclesiam Dominus: Illa tuum  obseruabit caput, et tu eius calcaneum . Serpens obseruat, ut tibi ueniat pes superbie, ut tuus affectus moueatur a Deo, et ita te deiiciat. Tu autem caput eius obserua, initium omnis peccati superbiam . Prima origo peccandi est uoluntas deficiens a summo bono, et hec est pes superbie. Inde procedunt duo uitia, scilicet ignorantia rerum agendarum, et concupiscentia noxiarum. Deinde alia duo deriuantur: idest timor et amor. Ex his autem omnis malorum seges generatur. Summo opere igitur cauendum est, ne pes, idest affectus noster, moueatur a summo bono, ne labatur per superbiam: et sic  incidat inter manus peccatoris, et a beatitudine excludatur. Inquantum quisque minus amat Deum, in tantum labitur pes eius ad peccandum. Et in quantum plus amat Deum, intantum robustior stat, et tantum eum minus peccare delectat.



TITULUS PSALMI XXXuI.

1. Psalmus ipsi Dauid. Id est, excellentioribus membris Ecclesie. uidens Propheta, uel quilibet iustus qui hic loquitur, impios prosperari, et iustos conculcari ab impiis, et quod quidam simplices iusti inuiderent potentie eorum, et uellent ulcisci iniurias ab illis allatas: aliquando etiam uellent conformes fieri eis. Ponit contra hec quandam saluberrimam doctrinam. Materia est iustus, et econtrario impius secundario. Tamen eam sic diuidit. In primis ait de iusto, admonendo eum, ne moueatur inuidia erga impium, uel imitatione, uel ira: intramiscendo quedam de impio. In secunda parte ponit quid faciat impius contra iustum, admonendo ipsum iustum, ut patienter sustineat. In tertia parte ponit premia iusti cum admiratione et damnationem malorum: per quod iustum, ne malum uelit  imitari, deterret. Intentio est per hec animas simplices consolari, ut nullatenus propter impiorum nequitiam uel iniuriam moueantur.



PSALMUS XXXuI.

163 Noli emulari  in malignantibus. Malignantes dicti sunt quasi malum ignem alentes, idest concupiscentiam. Unde scriptum est, Qui diligit iniquitatem, odit animam suam . Et iterum, Quicumque uoluerit amicus esse seculi huius, inimicus Dei constituetur . Ipsi sunt malignantes, qui in seipsis operantur malum: Deum et animas suas odiendo, et deligendo peccatum. Aemulari diuersos habet sensus. Aliquando enim ponitur pro diligere, sicut dicit Apostolus, Aemulor enim uos Dei emulatione . Aliquando pro imitari, sicut rursus ait, Aemulamini carismata meliora . Aliquando pro inuidere, sicut in hoc loco. Admonetur ergo queque fidelis et imperfecta  anima, ut non uelit emulari, id est, inuidere, his qui in malo delectantur: neque zelare, id est, persequi, eos qui iniquitatem operantur. Et hoc est, quod subdit: Neque zelaueris facientes iniquitatem. Duobus enim modis infirmus electorum animus commouetur aduersus reprobos: aut cum inuidet de illorum felicitate: aut cum irascitur de iniquitate. Noli hoc, sed esto equo animo. Nam breuis est eorum et felicitas et iniquitas.

2. Quoniam tanquam fenum uelociter arescent. Ad tempus enim letantur et florent, sed cito siccantur, et in puluerem rediguntur . Et quemadmodum olera, id est, uiriditas, herbarum cito decident. Unde Isaias, Omnis, inquit, caro fenum, et omnis gloria eius quasi flos feni. Siccatum est fenum, et cecidit flos . Prius euellit prauitatem: deinde commendat bonos mores, cum subiungit:

3. Spera in Domino, et fac bonitatem. Neque enim est utilis spes sine bono opere. Nec   bonum opus est aliquod sine caritate. Unde mox subditur, Et inhabita terram, et pasceris in diuitiis eius. Terra Domini est Ecclesia. Ipsam colit, ipsam rigat agricola pater multorum, qui exercent bona opera: sed qui non habitant terram, nec pertinent ad agricolam. Terram autem habitare, est intra sanctam Ecclesiam spiritualiter et concorditer uiuere. Quod facere non ualet, nisi is, qui caritatem habet. Ipsa est diuitie huius terre. Deus est caritas . Non querit Ecclesia diuitias alias, nisi Deum suum: unde et cecinit, Pars mea tu es. Ergo delectare, o anima, in diuitiis tuis. Ad hoc enim querunt homines diuitias, ut delectentur in eis: et ideo subditur:

4. Delectare in Domino. Quo fructu? Sequitur, et dicit: Et dabit tibi petitiones cordis tui. Alie sunt petitiones carnis, alie cordis. Ille sunt corporales, iste spirituales. Delectatio in Deo non petit, quod caro uult, sed quod uult spiritus. Quid aliud petit cor delectantis in Deo, nisi ipsum Deum, ipsam lucem, ipsam sapientiam, ipsam eternitatem?  Hanc promittit Deus delectantibus in se. Inde scriptum est, Quod oculus non uidit, nec auris audiuit, nec in cor hominis ascendit, hec preparauit Deus diligentibus se . Hec est petitio cordis nostri. Hec est merces delectantis in Domino. Et quia posset aliquis dicere, Non possum delectari, uel sperare in Domino: quia multa habeo peccata: contra hoc salubre dat consilium, cum subdit:

164 5. Reuela Domino uiam tuam. Dic peccata tua . Accusa, et corrige teipsum . Et spera in eo, et ipse faciet. Spem enim promittit peccatoribus , et facit indulgentiam agentibus penitentiam . O quam salubria mandata, non inuidere malis, non diligere iniquitatem, in Domino sperare, in Domino delectari, uias et opera nostra Domino confiteri! Si hoc facies, et ipse faciet. Quid?

6. Et educet quasi lumen iustitiam tuam. Ut nunquam  in tenebris et uitiis obscuretur.  Iustitia tua est fides tua . Iustus enim ex fide uiuit . Hec iustitia modo abscondita est. In fide res est, nondum in specie . Aliud credis, ut facias, nondum uides, quod credis. Cum autem ceperis uidere, quod credidisti, educetur in lumen iustitia tua . Et iudicium tuum tanquam meridiem. Parum erat  dicere ut lumen. Lumen enim est, cum albescit, cum sol oritur: sed nunquam est clarior lux, quam medio die. Modo iudicas sequi Christum, hoc proposuisti, hoc elegisti. In abscondito est iudicium tuum , adhuc reprehenditur et irridetur ab infidelibus. Quando educet tanquam meridiem? Cum Christus apparuerit uita nostra, tunc et uos apparebitis cum ipso in gloria . Interim quid?

7. Subditus esto Domino, et ora eum. Hoc sit uita nostra, obedire preceptis eius, et obsecrare eum. Perseueret bonum opus et oratio, donec det quod promisit. Si uideris florere impium, non te moueat uanitas. Noli emulari in eo, qui prosperatur in uia sua, et  in homine faciente iniustitias. Prosperatur  in uia sua? Tu labora in uia Dei. Illi prosperitas in uia est, in peruentione infelicitas. Tibi labor in uia, in peruentione felicitas. Illa uia lata est, finis eius in profundum inferi perducit: uia tua angusta est , finis eius uita eterna. Dico, ne emuleris. Et si aliquo modo motus es, siue in animo, siue in corpore, corrige illud. Et hoc est quod subdit:

8. Desine ab ira, et derelinque furorem: noli emulari, ut maligneris. Ira pertinet ad animum, furor ad corpus. Ac si diceret, Nec iniquitas prauorum moueat te ad iracundiam, nec illorum prosperitas ad inuidiam. Quoniam, qui malignantur, exterminabuntur. Id est, extra terminos superne Ierusalem eiicientur: sicut scriptum est, Tollatur impius ne uideat gloriam Dei .

9. Sustinentes autem Dominum ipsi hereditabunt terram. Qui sunt sustinentes, nisi patientes? Hinc  discipulis suis Dominus ait, uos estis, qui permansistis mecum in tentationibus . Quo contra scriptum est, ue his, qui perdiderunt sustinentiam . Terra autem est celestis patria, de qua alibi dicitur, Credo uidere bona Domini in terra uiuentium . Hanc terram sustinentes Dominum hereditabunt, id est, hereditario iure possidebunt. Et ne hanc sustinentiam longissimam estimares, protinus adiunxit:

10. Et adhuc pusillum, et non erit peccator. Id est, non apparebit. Breuis est prauorum uita et felicitas. Et si longum spatium uidetur, cum uiuunt, breue uidetur, cum moriuntur. Cito transeunt tempora: breue est, quod durare non potest. Hinc Apostolus, Que est, inquit, uita uestra? uapor fumi ad modicum parens . Sed ualde notandum est, quod subditur: Et queres locum eius, et non inuenies. Modo quere locum peccatoris, et inuenis. Locus eius est usus eius. 165 Habet enim  aliquem usum peccator. Hic utitur ille Deus ad probandum  iustum, quomodo usus est diabolo ad probandum Iob : quomodo est usus Iuda, ad tradendum Christum . Est ergo in hac uita, quod agatur de peccatore. Hic est locus eius. Quomodo est in fornace aurificis palea, et ardet palea, ut aurum purgetur: sic seuit impius, ut iustus probetur. Sed cum transierit tempus probationis nostre: quando non erunt, qui probentur, non erunt per quos probentur. Et tunc si queres locum eorum, non inuenies.

11. Mansueti autem hereditabunt terram. Mansueti sunt, qui Domino non resistunt, qui iugum eius humiliter portant , qui aduersa mundi equanimiter tolerant , non reddentes malum pro malo, uel maledictum pro maledicto: sed econtrario benedicentes . Ipsi erunt idonei ad hereditandum terram illam sanctam Ierusalem, que liberabitur de ista peregrinatione et in eternum uiuet cum Deo et de Deo. Et delectabuntur in multitudine pacis. Fruentur enim eterno Deo, qui  est omnium bonorum fons et plenitudo. Inde superna illa ciuitas Ierusalem nominatur, que uisio pacis interpretatur. Tantum est autem pacis bonum, ut in rebus terrenis nichil gratius soleat audiri, nichil desiderabilius concupisci: nichil postremo possit melius inueniri. In omnibus autem rebus pax quedam queritur et ordo nature. Pax omnium rerum, tranquillitas ordinis. Ordo est parium dispariumque rerum sua cuique loca tribuens dispositio. Pax domus ordinata imperandi et obediendi concordia cohabitantium. Pax anime rationalis ordinata cognitionis actionisque consensio. Pax anime et corporis, ordinata uita et salus animantis. Pax hominis mortalis et Dei ordinata in fide, sub eterna lege obedientia. Hec sunt in quibus mansuetus Dei se debet nutrire, ut ad celestem pacem ualeat peruenire. Pax uero celestis ciuitatis, est ordinatissima et concordissima societas fruendi Deo, et inuicem in Deo. Et quia quandiu hic uiuitur, iusti iniustorum insidias patiuntur, subiunctum est:

 12. Obseruabit peccator iustum. Non enim cessant praui bonorum uitam inquirere, studiose attendentes, si qua ex parte ualeant eis nocere. Hinc de Domino scriptum est, Et ipsi obseruabant eum . Malus ergo bonum obseruat, ut eum capiat et perdat. Et quod opere exercere non ualet, fera et bestiali corrosione uerborum exercet. Et hoc est, quod subdit, Et stridebit super eum dentibus suis. Id est dentibus nequitie et impietatis, quibus eum nititur deuorare. Sepe autem per corporis motus animi designantur affectus.

13. Dominus autem irridebit eum: quoniam prospicit, quod ueniat dies eius. Ille habet oculos cognitionis. Presciuit futurum esse diem iudicii, in quo erunt occulta manifesta. Ibi peccator irrisione dignus, a Domino demonstrabitur: quando amissa potestate a gloria penis eternis puniendus tradetur. Hic etiam iam irrideri incipiunt, cum militie gladium, quo  nocere aliis estimant, ipsi in seipsos nescientes conuertunt.

14. Gladium euaginauerunt peccatores, intenderunt arcum suum. Per gladium, apertam et manifestam persecutionem intelligimus. Per 166 arcum uero occultam et dolosam deceptionem, qua sanctis insidiantur. Gladium euaginare est malitiam prius in corde occultam, etiam opere exercere. Arcum intendit, qui dolum parat, unde incautum feriat. Gladio cominus quisque percutit, arcu a longe trahit. Gladius ergo percutiens, est persecutio insistens. Arcus uero, inopinata et quasi longe remota deceptio. His duobus generibus persecutionis impugnant mali bonos: uidelicet, Ut decipiant pauperem et inopem, ut trucident rectos corde. Nomine pauperis et inopis designantur simplices scientiam et uirtutem non habentes. Per rectos corde intelligimus perfectos. Simplices ergo moliuntur arcu occulte decipere: perfectos uero student aperte persecutionis gladio trucidare. Inimici  Ecclesie quolibet errore cecentur, uel malitia deprauentur, si accipiunt potestatem corporaliter affligendi, exercent eius patientiam. Et ut etiam inimici diliguntur, exercent eius beneuolentiam. Quia Deus his, qui diligunt eum, omnia cooperatur in bonum . Quod uero inimicus aduersatur, sibi ipsi conuertitur in detrimentum. Et ideo subditur:

15. Gladius eorum intret in corda ipsorum, et arcus eorum confringatur. In corpore occidere uoluerunt, in anima moriuntur. Quicumque alium ledere molitur, primum seipsum proprio iaculo percutit. Arcus autem confringitur, quando dolus et mala uoluntas non peruenit ad effectum. Constat plus esse quod se ledunt iniqui, quam quod sibi uidentur ledere alios. Grauius est enim uitio animam occidi, quam gladio corpus trucidari. Deinde commendat iustorum modicitatem, dicens:

16. Melius est modicum iusto super diuitias peccatorum multas. Melior enim iustorum paupertas, quam diuitie peccatorum. Iste enim paucis abundat, ille autem  plenus sitit. Iste animam saluat, ille autem et corpus et animam perdit . Sed quid prodest homini, si mundum uniuersum lucretur, anime autem sue detrimentum patiatur ? Melior est enim huic fides, que grano sinapis comparatur, quam illi perfidia, que ubique uagatur.

17. Quoniam brachia peccatorum conterentur. Idest, uirtus, potentia, diuitieque in quibus confidunt. Confirmat autem iustos Dominus. Ne ab iniustitia uincantur. Quoniam sicut Apostolus ait, Tribulatio patientiam operatur, patientia probationem, probatio spem, spes autem non confundit: quia caritas Dei diffusa est in cordibus nostris per Spiritum Sanctum qui datus est nobis . Audi uoces confirmati iusti, Quis nos separabit a caritate Christi? Tribulatio, an angustia, an persecutio, an fames, an nuditas, an periculum, an gladius ? Quomodo confirmat? sequitur et dicit:

18. Nouit Dominus dies immaculatorum. Nouit enim quomodo uixerint, et in quibus uitam finierint.  uel nouit quia dilexit. Unde econtra malis dicturus est, Amen dico uobis, nescio uos . Omnis enim qui ignorat, ignorabitur: et ideo Hereditas eorum in eternum erit. Esto ergo purus et mundus omnibus diebus uite tue, ut placeas Domino Deo tuo in omni tua conuersatione . Et cum dies istos finieris, in eternum hereditabis.

19. Non confundentur in tempore malo, et in diebus famis saturabuntur. Modo est tempus malum, 167 in quo laborant iusti. Unde quotidie dicunt in oratione, Libera nos a malo . In hoc tempore elati quique, dum suam gloriam querunt, si iniurie uel contumelie sibi illate fuerint, erubescunt. Quo contra sancti uiri qui non querunt gloriam suam, sed Dei, si deridentur, si contumeliis et penis dehonestantur, non solum non erubescunt, sed etiam gloriantur. Unde Apostolus, Gloriamur in tribulationibus . Saturantur autem in diebus famis,  pabulo ueritatis, et celestibus sacramentis. In hac enim fame, ubi sancti Domini esuriunt, interim uerbum suum in cibum assumunt, ne deficiant in uia: donec uisione ipsius satientur in patria. Et quia supra dixerat, Brachia peccatorum conterentur, probat hoc, cum infertur:

20. Quia peccatores peribunt. Quomodo? sequitur et dicit, Inimici uero Domini, Idest, ipsi peccatores: Mox ut honorificati fuerint, in reuerentia habita, Et exaltati, per potentias et dignitates, Deficientes quotidie de malo in peius, quemadmodum fumus deficient. Fumus a loco ignis erumpens in alto extollitur, et ipsa elatione in globum magnum intumescit. Et quanto fuerit ille grandior, tanto fit uanior. Sic iniqui, qui quanto plus sunt erecti, quanto extensi, quanto undique in maiorem ambitum diffusi: tanto fiunt exiliores, et deficientes, et non apparentes. Sic per multas partes est ostensum, quod melior est iusti modicitas, quam diuitie peccatorum. Deinde ponit caussam, quare peccator deficiat, cum subdit:

 21. Mutuabitur peccator, et non soluet. Nihil habet homo, quod mutuo non accepit. Unde in Euangelio Dominus dicit, Homo quidam peregre proficiscens uocauit seruos suos, et tradidit illis bona sua. Et uni dedit quinque talenta, alii duo, alii uero unum . Ecce pecuniam Domini serui mutuo acceperunt. Qui autem in hoc seculo fideliter eam dispensauerit, et cum usura Domino reuertenti soluere poterit, hoc ei a Domino dicetur: Euge, serue bone et fidelis, intra in gaudium Domini tui . Fideliter dispensant diuites, cum de diuitiis eleemosynas faciunt. Fideliter dispensant doctores, cum recte docent, et bene uiuunt. Peccatores uero diuitias et sapientiam, uirtutes et intellectum a Domino mutuantes, neque ei gratias referunt, neque pauperibus, que habent tribuunt, nec bene uiuendo persoluunt que debent. Et ideo sicut fumus deficient. Iustus autem miseretur, idest, pia affectione erga afflictos mouetur: Et retribuet. Habet semper unde det,  cuius pectus plenum est caritatis. Ipsa est caritas que dicitur et uoluntas bona . Si habet foris facultatem, dat ipsam caritas. Si non habet, dat beneuolentiam, prestat consilium, dat auxilium, si potest. Si non potest, uel uoto adiuuat, uel pro contribulato orat: et forte magis hoc ualet, quam si panem porrigeret. uacare non potest bona uoluntas. Ipsi inter se pauperes prestant sibi de bona uoluntate. uides cecum a uidente duci, quia nummos non habet, quos det, commodat oculos non habenti. Unde hoc factum est, nisi quia uirtus est uoluntas bona, que est thesaurus pauperum? Qui autem miseretur et tribuet, mercedem bonam recipiet. Nam subditur:

22. Quia benedicentes ei hereditabunt terram. Qui bene uiuunt, et bona que possunt, 168 aliis cum gratiarum actione tribuunt, ipsi sunt qui Domino benedicunt. Talibus in iudicio dicturus est, uenite, benedicti Patris mei, percipite regnum, quod uobis paratum est ab origine mundi . Ecce  illa terra, quam iusti hereditabunt. Quare? Esuriui, inquit, et dedistis mihi manducare . Et incipiet narrare opera misericordie, quibus iusti Domino benedixerunt, quando ad honorem eius illa impleuerunt. Maledicentes autem ei disperibunt. Audituri sunt enim, Ite, maledicti in ignem eternum . Isti noluerunt persoluere, que mutuo acceperunt. Et quia male uiuendo, et sibi commissa iniuste retinendo, maledixerunt Domino, et ipsi iuste sunt maledicti. Et ut quisque sciat quo tendere debeat, ne similiter pereat, sequitur et dicit:

23. Apud Dominum gressus hominis dirigetur, et uiam eius uolet. Nam apud seipsum non inuenit homo, nisi errorem et peccatum. Ideo ipse Dominus factus est nobis dux et uia . Et si errare non uolumus, apud ipsum gressus bonorum operum dirigamus. Et in ipso sit uoluntas nostra, qui est uia, ueritas et uita . Noli per aliam uiam uelle ire, quam per  illam, qua ipse iuit. Fortasse uidetur dura, sed secura. Alia forte delicias habet, sed latronibus plena est. Melius est modo uiam Domini uelle tenere, ieiunando, orando, patiendo, ut postmodum in patria gaudeamus, quam uelle tenere uiam seculi, ridendo, delectando, carnem sequendo, ut postmodum in eterna pena lugeamus. Et quia in hac etiam uia Domini, non est homo qui non peccet : sequitur consolatio, cum subinfertur:

24. Cum ceciderit, non collidetur: quia Dominus supponit manum suam. Cecidit Petrus , sed non est collisus. Nam Dominus manum suam supposuit, atque eum auxilio sue misericordie subleuauit. Scriptum est enim, Respexit Dominus Petrum, et fleuit amare . Sed quare? Permisit Dominus cadere electum suum, ut uidelicet in tentatione disceret se, qui ante tentationem presumserat de se. Hoc quotidie in electis suis Dominus facere non cessat. Magnarum uirium homo se crederet, si semper in uirtute fixus permaneret. Pie ergo Dominus aliquando  gratiam suam subtrahit, et presumenti, qualiter infirmetur, ostendit. Qui cum in tentatione labitur, per eamdem tentationem prudenter eruditur. Nam cum tentatus cadit, eo post uerius quo humilius, surgit. Et unde uirtus quasi amittitur, inde certius possidetur; probat autem quod non collidetur iustus, cum subiungit:

25. Iunior fui, etenim senui: et non uidi iustum derelictum, nec semen eius querens panem. Loquitur hic corpus Christi tamquam unus homo, qui iunior fuit, in primis etatibus, senior autem in nouissimis temporibus: et in tanto spatio non uidit iustum derelictum, ita ut non periret, nec semen eius, idest aliquem fidelem inuitatione ipsius, qui panem quereret. Si corporalem panem accepimus, hunc querere multos etiam iustos inuenimus. Et iam sententia secundum literam non erit uera. Necesse est ergo panem spiritualem intelligere, illum scilicet de quo Dominus dicit in Euangelio, Non in solo pane uiuit  homo, sed in omni uerbo quod procedit de ore Dei . Hunc panem non cessauit Dominus fidelibus suis distribuere tam in 169 primis etatibus, quam in ultimis: loquens eis per angelos, per patriarchas, per prophetas. Deinde per Filium suum , per Apostolos, per doctores: ad reficienda et confirmanda corda eorum, ne deficiant in uia. Tali pane nutritur iustus, ut in Deo uiuat, et bona que potest, proximis impendat. Unde et subditur:

26. Tota die miseretur et commodat. Hoc iam expositum est. Bene autem dixit, Commodat, quia quod dispensat sibi reddi, non a paupere, sed a Deo expectat. Unde protinus adiungit: Et semen illius in benedictione erit. Semen iusti sunt opera bona, de quibus Apostolus dicit, Bonum autem facientes non deficiamus, tempore enim suo metemus . Itaque dum tempus habemus, ait, operemur bonum ad omnes. Et iterum, Qui parce seminat, parce et metet: et qui semitat in benedictionibus, de benedictionibus et metet . Hinc alibi dicitur:  Euntes ibant et flebant, mittentes semina sua . Audiuimus semen: audiamus huius seminis futuram benedictionem. uenientes autem uenient cum exultatione portantes manipulos suos . uide ergo quod sequitur, et noli esse piger.

27. Declina a malo, et fac bonum. Diuerte a peccato, fuga diabolum, sequere bonum, Et inhabita in seculum seculi. Ubi? in Ecclesia, in unitate, in ueritate, in Deo, in recto iudicio.

28. Quia Dominus amat iudicium, idest, discretionem, qua separatur bonum a malo, falsum a uero, temporale ab eterno. Et non derelinquet sanctos suos, quos flagellat ad tempus. In eternum conseruabuntur. Ego, inquit Dominus, quos amo, arguo et castigo . Hinc Paulus ait: Omnis disciplina in presenti non uidetur esse gaudii, sed meroris: postea autem fructum pacatissimum exercitatis per eam reddet iustitie . Ideo sancti uiri ad tempus  flagellantur, et tamquam grana in area inter paleas triturantur : ut postmodum purgati in eterno horreo conseruentur. Iniusti autem punientur, idest eternaliter damnabuntur. Et semen impiorum peribit, Idest, opus eorum nullum fructum habebit. Ideo dicturi sunt in iudicio: Quid nobis profuit superbia? aut quid diuitiarum iactantia contulit nobis? Transierunt omnia illa tamquam umbra. Undique circumuenit infirmitatem nostram hec prophetica Scriptura. Modo nos erudit uerbis, modo informat exemplis. Hinc proponit nobis reproborum penam, illinc iustorum gloriam: quatenus illa nos terreat, atque ab amore huius seculi compescat: et ista nos excitet atque ad amorem patrie celestis inuitet. Unde et subditur:

29. Iusti autem hereditabunt terram, uiuentium. Et hoc non ad tempus, sed in eternum. Ideo subdit: Et inhabitabunt in seculum seculi super eam. Super, bene dicit: quia possessores et domini terre illius erunt. Noli ergo istam transitoriam hereditatem diligere,  in qua diu non potes habitare. Despicienda sunt cuncta que transeunt: illa sola amanda est, que transire non potest: cuius uia est sapientia, de qua subditur:

30. Os iusti meditabitur sapientiam. Os interioris hominis, est cor nostrum. Sicut enim ore corporis loquimur hominibus, ita corde loquimur Deo. Omnis autem profectus spiritualis ex meditatione procedit: et est ille panis, 170 de quo supra diximus. uide ergo  quam libenter manducet iustus, quomodo in corde suo uerset et ruminet sapientiam: ut postmodum eructare possit uerbum bonum : unde et subdit, Et lingua eius loquetur iudicium. Iudicium loqui, est discretum proferre sermonem. Prius in corde suo tractat iustus, quid loqui, et quid tacere debeat: et cum tacet, quod tacendum est: et dicit, quod dicendum est, lingua eius loquitur iudicium. Ostendit autem illam sapientiam, quam iustus meditatur, non mundanam esse, sed diuinam, cum  subiungit:

31. Lex Dei eius in corde ipsius. Habent et reprobi aliquando legem Dei, sed in ore tantum, non in corde. uerba Dei proferunt, nec tamen diligunt: laudando exaggerant, uiuendo calcant. Quo contra iustus: quia uerbum Dei et meditando diligit, et diligendo complet, merito dictum est, Lex Dei eius in corde ipsius. Et quid ei prodest? sequitur, et dicit: Et non supplantabuntur gressus eius. Liberat ab omni tentatione uerbum Dei in corde: unde alibi dicitur: In corde meo abscondi eloquia tua, ut non peccem tibi . Tecum est, cuius uerbum a te non recedit. Quid autem mali patitur, quem custodit Deus? Nam uide quid sequitur:

32. Considerat peccator iustum. Ut eum  supplantet, eiusque detorqueat gressus. Dicit quod in libro Sapientie predictum est, Grauis est nobis etiam ad uidendum, quoniam dissimilis est aliis uita ipsius . Et ideo querit mortificare eum. Duobus modis querit mortificare bonum malus.  Primum ut ei consentiat, et sic occidat eum in anima. Deinde si non consenserit, querit ut occidat eum in corpore. Sed quid sequitur?

33. Dominus autem non derelinquet eum in manibus eius. Dimitteret Dominus iustum suum in manibus impii, si illum faceret consentire cum impio. Non ibi autem dimittit iustum suum, sed de carne capta educit animam inuictam. Et licet flagelletur et occidatur exterius, semper tamen custoditur interius. Nec damnabit eum cum iudicabitur illi. Idest, cum iudicium fiet de illo. Omnes enim adstabimus ante tribunal Christi, ut illic recipiat unusquisque quod per corpus gessit, siue bonum siue malum . Quando ergo ad illud iudicium uentum fuerit, et Dominus iusti sui caussam audierit: iam non damnabit etsi modo damnari ab homine uideatur.

34. Exspecta igitur Dominum, qui te uindicabit teste Apostolo, qui ait: Mihi uindictam, et ego re  tribuam, dicit Dominus . Et custodi uiam eius. Idest, serua mandata. Et exaltabit te. De uitiis ad uirtutes, de terrenis ad celestia. Ut hereditate capias terram. Illam scilicet quam tibi nullus auferre poterit. Cum perierint peccatores, uidebis. Sed que gloria iusto erit, quia peccatorem perire uidebit? Cum modo uidet aliquem errare et perire, nonne per compassionem solet dolere et gemere? Sed iam tunc auctoris sui iustitie coniunctus, tanta rectitudine constringitur, ut nulla ad reprobos compassione moueatur. uidebunt ergo iusti penas peccatorum, et gaudebunt , quia tales non erunt. Qua in re sciendum est quod omnipotens Deus numquam eos creasset, quos in eternum perituros prescisset, nisi aliquos ex eis usus bonos preuidisset. Quorum quidem 171 iniquitas sicut modo prodest bonis ad augmentum sanctitatis, sic ipsorum pena eisdem iustis proderit ad incrementum beatitudinis. Nam ex reproborum damnatione cognoscent electi, quid per iustitiam meruerint: quia ex sua saluatione sentient, quid  per gratiam receperint. Tantoque amore ardentiori adherebunt diuine bonitati, quanto eius gratuito dono et per meritum non sentient penam, et immeritam percipient gloriam. Deinde, quam nulla sit impiorum prosperitas, ostendit: cum subiungit:

35. uidi impium superexaltatum et eleuatum sicut Cedros Libani. [uers. 36.] Et transiui, et ecce non erat: quesiui eum, et non est inuentus locus eius. Superexaltatus et eleuatus sicut Cedrus Libani uidetur impius, quando corde tumens, et uirtute et gloria ceteros etiam altos seculi precellens, cernitur elatus. Sed si mente transeas, et diligenter quod futurum est animaduertas, uidebis oculis fidei, quod nulla sit, etiam cum aliquid esse uidetur, gloria, uel potentia impii. Locus quoque eius non inuenitur, cum status uite presentis pro nichilo computatur. Et hoc quidem incessanter contingit. Nam modo cernimus aliquos honoribus et diuitiis florere, et ecce quasi in transitu atque in momento uidemus eosdem interire. Unde et  dicimus: Ubi est ille? ubi tanta gloria? tante diuitie? tanta potentia? Et ingemimus dicentes! Heu quia nichil est homo. Sed imperfectorum est, gloriam morituri in ipsa morte despicere: et tunc ei etiam illi derogant, qui hanc et usque ad mortem sequentes amant. Qui hoc quidem rectius agerent, si cum in gloria hominem cernerent, tunc eius interitum cogitantes, transeuntem potentiam nichil esse sensissent. Tunc humana elatio pensanda est, quam nichil sit, cum sese super ceteros successibus extollit.

37. Custodi ergo innocentiam, et uide equitatem, quoniam sunt reliquie homini pacifico. Innocentia uera est, que nec sibi nec alteri nocet. Hec est anime thesaurus, quam auferre semper molitur inimicus. Unde et suadet terrena appetere, presentem gloriam amare, carnis uoluptatibus deseruire. Aequitas dicuntur diuina eloquia. Iuxta quod scriptum est: Quod tibi non uis fieri, aliis ne feceris . Et que uultis, ut faciant uobis homines, et uos facite  illis . Aequitas sunt, quia et bona bonis, et mala malis retribui predicant. Innocentiam custodire, est a uitiis et peccatis se immaculatum seruare. Aequitatem uidet, qui solicite pensat, et que a Domino acceperit, et que ei persoluere debeat. Quisquis hoc agit, ipse est homo pacificus: cuius reliquie erunt incorruptio, immortalitas, uita eterna.

38. Iniusti autem disperibunt. Quia in corpore et anima destruentur. Simul reliquie impiorum interibunt. Sicut alibi dicitur in psalmo, Cum diues fuerit homo, et cum multiplicata gloria eius, cum introierit, non sumet eam: et cetera . Introibunt ergo impiorum reliquie, quia iam nulle erunt eorum diuitie quas amauerunt.

39. Salus autem iustorum a Domino. Prima salus, que ad animam pertinet, quam a Domino percipiunt iusti, est remissio peccatorum per gratiam fidei. Unde etiam iusti sunt, quia iustus ex fide uiuit . Sed quia nondum perfecta est ista salus, et adhuc  iustus periclitatur in tribulationibus , recte subiunctum est: Et protector 172 eorum in tempore tribulationis. Nam nisi fideles suos diuina uirtus protegeret, quis tot iacula tentationum, aut tantos estus uitiorum ferre potuisset?

40. Et adiuuabit eos Dominus. Ad pugnandum, ad bene operandum. Et liberabit eos. A tribulationibus. Et eruet eos a peccatoribus, quando ducet eos de hac uita. Et saluabit eos, Saluatione perpetua. Propter hoc, Quia sperauerunt in eo. Attende, o miles Christi, quanta faciat pro te tuus imperator. Ipse est tua salus, tua protectio, tua arma, tua liberatio: ut te hic regat, custodiat, et deinde ad uitam eternam perducat.



TITULUS PSALMI XXXuII.

1. Psalmus Dauid in rememoratione sabbati. Psalmus iste conuenit Dauid prophete, uel alii penitenti, in rememoratione eterne requiei. Sic enim interpretatur sabbatum, id est, requies. Est in hoc psalmo materia, penitens  afflictus multis miseriis, multisque doloribus pro peccatis suis. In exordio captat iudicis beneuolentiam. In secunda parte narrat miseriam et deiectionem nimiam, ubi ait, Miser factus sum. In tertia parte ostendit, se nunquam Deum inter tot mala deseruisse: sed semper in ipso sperasse, et se ad grauiora patiendum paratum esse. In conclusione ponit quandam exultationem de impetrata uenia. Intendit nos admonere, non ut intelligamus , sed ut iam patienter sustineamus quecunque mala ad purgationem peccatorum euenerint, dicens:



PSALMUS XXXuII.

2. Domine, ne in furore tuo arquas me, neque in ira tua corripias me. Per furorem uehemens indignatio Domini designatur, qua reprobi in iudicio arguentur. Unde in furore suo dicturus est illis , Ite maledicti in ignem eternum . In furore hoc arguentur, qui modo tempore misericordie ad penitentiam non emolliuntur. Per  iram potest intelligi examinatio ignis Purgatorii, in quo corripientur, qui modo super fundamentum Christum infructuosa edificant. Detrimentum quidem patientur, sed salui erunt: sic tamen quasi per ignem . Grauior autem erit ille ignis quam quidquid potest homo in hac uita tolerare. Ab hac ergo ira et furore penitens iste tutum se esse deprecatur, pretendens miserias multas quibus iam in hoc seculo affligitur, dicens:

3. Quoniam sagitte tue infixe sunt mihi, et confirmasti super me manum tuam. Quasi sagittis Domini infigimur, quando doloribus corporis et anime a Domino propter peccatum uulneramur. Humana quippe anima inde est punita, unde delectata. Manum autem suam Dominus super nos confirmat, quia pena peccati, qua primum hominem percussit, adhuc in humano genere perdurat. Intantum manum suam super nos confirmauit, quod etiam proprio Filio suo non pepercit . Prima quidem uirtus est, ne perpetrati  debeant, uitare peccata. Secunda autem saltem perpetrata corrigere. Sed plerunque culpas non solum imminentes minime uitamus, 173 uerumetiam nec commissas agnoscimus. Et peccatoris mens tanto altius tenebrascit, quanto nec damnum sue cecitatis intelligit. Unde fit plerunque diuini muneris largitate, ut culpam pena sequatur, et flagella oculos delinquentis aperiant, quos inter uitia securitas cecabat. Torpens quippe animus percussione tangitur, ut excitetur: quatenus qui statum sue rectitudinis securus perdidit, afflictus consideret, quo iacet. Ipsa asperitas correctionis origo fit luminis. Unde et subditur:

4. Non est sanitas in carne mea a facie ire tue. Etenim  portamus corpus mortale, plenum tentationibus et sollicitudinibus, obnoxium doloribus corporalibus et indigentiis, mutabile et languidum, medicamento indigens. Nam famis medicamentum, cibus est: medicamentum sitis est potus: medicamentum fatigationis est somnus. Detrahe  ista medicamenta, deficiunt illa, que existunt. Sed unde ista patimur? Faciem ire Dei intuemur: facies autem dicta est propter cognitionem, quia in facie solemus homines cognoscere. Per cognitionem uero ire Dei, fit' etiam cognitio peccati. Et ideo subdit: Non est pax ossibus meis a facie peccatorum meorum. Per ossa intelliguntur anime fortia. Ecce propter peccata nostra, que sunt caussa ire Dei, multa patimur in membris corporis, multa in uirtutibus anime. In corpore amisit homo sanitatem, in anima perdidit pacem. Quia enim cum auctore suo concordare noluit, iuste et in seipsa discordiam inuenit. Magnam pacem cum Deo habebat, quando in eterno lumine sine contradictione alicuius molestie indesinenter inherebat. Sed postquam peccando iram Dei meruit, mox ab illa beata immutabilitate miserabiliter corruens, penamque mortalitatis et mutabilitatis incurrens, pacem  amisit. Ecce sicut ossa carnem: sic prudentia, temperantia, fortitudo, iustitia sustinent mentem. Sed eidem menti  modo ignauia subrepit, et prudentia frigescit: nam cum fessa torpet, uentura non prouidet. Modo menti delectatio subrepit, et temperantia frigescit: inquantum enim ad delectationem terrenorum ducimur, in tantum minus ab illicitis temperamur. Aliquando se timor cordi insinuat, et uires nostre fortitudinis turbat: et eo minores contra aduersa existimus, quo quedam perdere immoderatius dilecta formidamus. Nonnunquam uero amor suus se menti ingerit, eamque latenti mora a rectitudine iustitie diuertit, et quo se totam auctori reddere negligit, eo in se iustitie iure contradicit. Turbat quoque anime sapientiam stultitia, intellectum hebetudo, consilium precipitatio, fortitudinem timor, scientiam ignorantia, timorem superbia. Rursus in corde per flagella turbatur caritas, per formidinem concutitur spes, per questiones pulsatur fides. Et quia innumeris modis turbantur uirtutes a uitiis et peccatis, dicatur recte, Non est pax ossibus meis a facie peccatorum  meorum. Nec hoc mirum,

5. Quoniam iniquitates mee supergresse sunt caput meum. Id est preualuerunt menti mee, que est interioris hominis caput. Ipse sunt, que captiuant mentem in lege peccati et mortis . Et sicut onus graue, grauate sunt super me. Nullum onus tam graue potest esse, quam iniquitas: cuius grauitatem illi soli sentiunt, qui 174 eam deponere cupiunt. Non enim grauis illi uidetur, qui adhuc in illa delectatur. Qui uero illam deponere, et mentem ad celestia subleuare appetit, quantum onus sit iniquitas, sentit. Cum labore erigitur, libens iacet; ab infirmis uix leuatur, et tamen eleuata protinus labitur. Semetipsam laboriose uincendo, superna conspicit: sed pondere proprio grauata, in seipsam continuo cadit. Unde adhuc adiungit:

6. Putruerunt, et corrupte sunt cicatrices mee a facie insipientie mee. Per similitudinem dictum est. Nam sicut cicatrices putrescunt prius, postea rumpitur caro: sic peccata sanata in baptismate, putrescunt,  quando renouantur in uoluntate. Corrumpuntur autem, quando ea exercemus in opere. Et hoc fit a facie insipientie nostre, id est propter insipientiam, que nobis presens est. Quanto enim plus desipimus, tanto amplius putredini et corruptioni propinquamus. Ideo adhuc subditur:

7. Miser factus sum, et curuatus sum usque in finem. Ante beatus eram, modo factus sum miser, portans multas miserias, et in anima et in corpore. Ante erectus usque ad Deum, modo curuatus usque in finem, id est, in peccatum: uel usque in fine, id est, usque in mortem. Unde Apostolus gemens ait, Infelix ego homo, quis me liberabit de corpore mortis huius ? Tota die contristatus ingrediebar. Amissa letitia spirituali, hec tristitia generatur ex recordatione sabbati. Electorum mentes, dum cuncta transitoria nulla esse conspiciunt, ad que sint condite, exquirunt; cumque illis nichil extra Deum sufficit,  in ipso spe et amore requiescunt. Et quanto plus celestia cogitant, tanto magis erumnam suam, quam tolerant, deplorant. Unde adhuc iste penitens subdit:

8. Quoniam lumbi mei impleti sunt illusionibus, et non est sanitas in carne mea. Tristitia nobis sit, donec et anima nostra exuatur illusionibus, et corpus nostrum induatur sanitate. Illa est uera sanitas, que est immortalis. Ideo posuit lumbos, quia in lumbis est carnalis uoluptas, unde illusiones procreantur. Sed quis potest enumerare, quot et quibus modis anima repleta sit illusionibus? A facie illarum illusionum aliquando uix orare permittitur. Sepe irruunt cogitationes, quas non querimus: et uolumus ex hac in hanc ire, et ab illa in illam transire: et aliquando uis redire ad id, quod cogitabas, et dimittere quod cogitas, nec preuales, et aliud tibi occurrit. uis recordari, quod oblitus eras, et non tibi uenit in mentem, et uenit potius aliud, quod nolebas, et occurrunt pro eo innumerabilia, que non querebantur.  Hoc dixi, ut inuenias, quid sit plangere illusiones anime. Accepit penam illusiones, amisit ueritatem. Sicut enim pena est anime illusio, sic premium anime ueritas est.

9. Afflictus sum et humiliatus sum nimis: rugiebam a gemitu cordis mei. Ex afflictione humiliatio, et ex humilitate procedit gemitus. Ad hoc penis et flagellis peccator affligitur, ut a superbia sua omnimodo humilietur: quatenus qui letus et elatus perpetrauit peccatum, afflictus et humiliatus redeat ad lamentum. Quod ait, Rugiebam a gemitu: signum est uehementissimi doloris, quando homo pre anxietate cordis in suo gemitu, quendam ferum et intelligibilem emittit rugitum. Et notandum quod non ait, 175 A gemitu carnis: sed, A gemitu cordis. Multi enim sunt, qui pro aliquo damno, uel incommodo temporali uehementer gemunt. At uero seruus Dei, quia rugit ex recordatione sabbati, ubi est regnum Dei, quod caro et sanguis non possidebit :  conuenienter dicit, Rugiebam a gemitu cordis mei. Quod euidenter ostenditur, cum subinfertur:

10. Domine ante te omne desiderium meum, et gemitus meus a te non est absconditus. Sit desiderium tuum ad te illum, et Pater quid uidet in occulto, reddet tibi . Attende autem, quod ait, Ante te, ac si dicat: Nihil desidero, nisi quod tibi placeat. Nam prauum desiderium non ante Deum, sed contra Deum est. Si autem inest desiderium bonum, inest et gemitus: qui etsi ad aures hominum non semper peruenit, ab auribus Dei nunquam recedit: hunc autem interiorem gemitum commendat, cum subiungit:

11. Cor meum conturbatum est. Quare? quia Dereliquit me uirtus mea. uidelicet immortalitas, impassibilitas, innocentia, iustitia. Et lumen oculorum meorum, id est, rationis lumen. Et ipsum, quod mihi naturale erat, non est mecum. uel lumen oculorum, ipse Deus est. Hoc lumen non est, cum ipso, sed tanquam cernentium in spe. Sed nondum est illud  lumen de quo dicitur, Ostendam illi meipsum . Habemus aliquid luminis, quia filii Dei sumus , et utique hoc in fide retinemus: sed nondum est illud lumen, quod uidebimus, nondum enim apparuit, quid erimus . Scimus quia cum apparuerit, similes ei erimus, cum uidebimus eum sicuti est. Nam modo lumen fidei, et lumen spei est. Quandiu enim sumus in corpore, peregrinamur a Domino . Per fidem enim ambulamus, non per speciem. Et quandiu, quod non uidemus, speramus: per patientiam exspectamus . Inter has tribulationes iam ad consolationem nostram, audiamus capitis nostri uoces. Iam incipiat lucescere caput nostrum in passione: ait ergo,

12. Amici mei, et proximi mei, aduersum me appropinquauerunt et steterunt. Quasi dicat: Quid conquereris? uide me afflictum, crucifixum, peccata tus portantem, mundi miserias ferentem, et auferentem  Et hoc est quod dicit, Amici mei, id est, Iudei, qui se finxerunt amicos meos, et proximi mei secundum carnem , aduersum me appropinquauerunt, cum gladiis et fustibus , ut me traderent: et steterunt rigidi in malitia sua perseuerantes. Graue est peccare, sed grauius est in peccato pertinacem permanere. Et notandum quod non ait, Inimici, aut extranei: sed amici et proximi. Grauiora quidem sunt mala que ab amicis patimur, quam ea que patimur ab inimicis. Non solum enim pena illorum nos cruciat, sed etiam caritas amissa tormentat. Et qui iuxta me erant de longe steterunt. Idest, discipuli: quia relicto eo omnes fugerunt . Et uim faciebant qui querebant animam meam. Trahentes eum ad iudicium et mortem. Et qui inquirebant mala mihi, loquuti sunt uanitates. Dicebant enim aduersus eum falsa testimonia . Et dolos tota die meditabantur. Quibus ante Pilatum accusare possent . Sed iam patientiam nostri Redemtoris audiamus:

 13. Ego autem tamquam surdus non audiebam. 176 Unde quidam eorum ait: Non audis quanta aduersum te testificantur ? Et sicut mutus non aperiens os suum: Sicut scriptum est: Tamquam ouis ad uictimam ductus est, et non aperuit os suum . Et hoc dictum est secundum actum. Cum haberet actum audiendi et loquendi, non eodem utebatur ad uindictam. Hec autem pertinent ad potentiam, cum subinfertur:

14. Et factus sum sicut homo non audiens, Idest, non potens audire. Et non habens in ore suo redargutiones. Idest, quamuis haberem unde possem redarguere, tamen fui quasi non habens. Quid in hoc aliud, nisi nostra superbia confunditur? Que si exagitata uel leuiter fuerit, acriores iniurias reddit, quam acceperat: facit mala que potest, minatur que non potest. Ecce iniuriam suscipiens Deus non irascitur, non contumeliosa uerba respondet. Et tanquam si ei diceretur, Quare non aperuisti os  tuum? Sequitur, et dicit:

15. Quoniam in te, Domine, speraui, tu exaudies me, Domine Deus meus. Unde et illi dixerunt: Confidit in Deo, liberet nunc eum si uult . Facile aduersa superas, si spes tua fixa sit in Deo. Et si tribularis ad tempus, in tempore opportuno exaudiet te Dominus Deus tuus. Sed unde exaudiet? sequitur:

16. Quia dixi, Nequando supergaudeant mihi inimici mei. Nos qui puri homines sumus, quando impetrare aliquid uolumus, humiliter deprecamur Dominum. Mediator Dei et hominum homo Christus iehsu , quia Deus est de Deo, dicit ut fiat, et factum est. Orat quando uult, ex infirmitate carnis: imperat quando uult, ex potestate diuinitatis. Sed quid dixit? Nequando supergaudeant mihi inimici mei, pro me deuicto. Supergauderent enim, si ipse non resurgeret. Et dum commouentur, et quasi labuntur pedes mei: in passione super me magna loquuti  sunt. Proiicientes enim iugum eius, atque illum contemtui habentes superbe dixerunt: Non habemus regem nisi Cesarem . Et multa alia loquuti sunt super eum. Quare?

17. Quoniam ego in flagella paratus sum. Aliquando  peccatores in hac uita aut non, aut minus flagellantur, quia iam desperata est intentio eorum. At uero illi, quibus paratur uita sempiterna, necesse est ut hic flagellentur: quia uera est illa sententia, Fili, ne deficias a disciplina Domini, neque fatigeris dum ab eo argueris . Quem enim diligit Dominus, corripit, flagellat omnem filium quem recipit . Ideo ergo non insultent inimici mei, non magna loquantur. Et si flagellat me Pater meus, in flagella paratus sum: quia mihi preparatur hereditas. Non uis flagellum? non tibi datur hereditas. Omnis enim filius necesse est ut flagelletur. Usque adeo omnis flagellatur, ut nec ipsi pepercerit, qui peccatum non habuit  . Et dolor meus in conspectu meo semper. An de flagello dolebat? Absit. Unde ergo? sequitur:

18. Quoniam iniquitatem meam annuntiabo, et cogitabo pro peccato meo. Ecce  unde dolor. Non de flagello, non de uulnere, non de medicina: sed de peccato. Nam flagellum medicina est contra peccatum. Non securus sis, cum confessus fueris peccatum. Non hoc sufficit, nisi deinde cogites pro peccato tuo. Detexisti uulnus confitendo: sacerdos qui est medicus anime tue, dedit tibi consilium medicine: 177 dixit tibi unde abstineas, quid adhibeas uulneri tuo. Debes ergo cogitare pro peccato, et semper memoriter retinere, et facere que audisti, curam gerere, et operam dare, ut saneris. Cogitabat ille pro peccato suo, qui dicebat: Quoniam iniquitatem meam ego cognosco, et peccatum meum contra me est semper . Neque enim securus adhuc erat, quamuis audisset a propheta, Transtulit Dominus a te peccatum tuum . Hec autem  uerba in persona nostra dicta sunt, qui sumus peccatores.

19. Inimici autem mei uiuunt. Bene est illis, gaudent in seculi felicitate, ubi ego laboro, rugio a gemitu cordis mei. Et confirmati sunt super me, Id est , conglobati et corroborati ad opprimendum me. Et multiplicati sunt qui oderunt me inique. Multi enim apparuerunt in passione inimici, qui antea uidebantur amici. Quia Christus dilexit eos, illi eum oderunt inique. Odium namque iniquum est, odio habere amicum. Odium iniquum est, odire hominem, non peccatum. Hic est omnis et magnus reatus illorum. Nam quid nocere potuerunt persequendo uoluntate non necessitate morienti? Sed ipsum odium est crimen maximum persequentis.

20. Qui retribuunt mala pro bonis detrahebant mihi. Et non alia de caussa, nisi quoniam sequebar bonitatem. Debuerant quidem pro tantis beneficiis bona retribuere: quod non solum non fecerunt, uerumetiam  pro bono mala reddiderunt. Nec solum nocebant facto, sed etiam detrahebant uerbo. Propter hoc orat, et dicit:

21. Ne derelinquas me, Domine Deus meus. Id est, ne permittas me cadere in tentationem. Ne discesseris a me. Ne per absentiam gratie tue dimiseris me perire. Hoc dicitur in persona nostri.

22. Intende in adiutorium meum. Id est, da te intentum, ut me adiuues ad bene operandum. Domine Deus salutis mee. Rector meus, Creator meus, et mee salutis auctor.



TITULUS PSALMI XXXuIII.

1. In finem pro Idithum Canticum ipsi Dauid. Cuiusdam  qui uocatur Idithum, uoces exspectande atque audiende sunt. Et si esse unusquisque nostrum potuerit Idithum in eo quod cantat, inuenit se, et audit se. Idithum, quippe Transiliens eos interpretatur. Si quis transiliens cantauit, gaudeat se esse quod cantauit. Si quis adhuc terre inherens cantauit, optet et studeat esse quod cantauit. Canticum ideo dicitur, quia spiritualem continet  iocunditatem: docet enim nos mente de terrenis ad celestia transilire. Mittit nos in finem, id est, in Christum. Materia est transiliens et perfectus ille qui omni mundanorum uoluptate postposita, solis celestibus inhiat, et talis qui a Deo perfectus est, ut etiam linguam suam a peccato omnino cohibeat. Hanc per partes ita disponit. In prima parte ostendit ille transiliens, se tacere mundo, id est, hominibus prauis, qui deprimunt eum, et conantur reprehendere dicta eius, et loqui de eo. In secunda parte comparat hec mundana cum celestibus, ostendus hec esse uana, illa appetenda. In tertia ponit orationem, ut a malis liberetur, et celestia ualeat obtinere. Intentio est, iustos admonere, ut mundanis postpositis, ad celestia transeant.



PSALMUS XXXuIII.

178 2. Dixi, Custodiam uias meas, ut non delinquam in lingua mea. uie nostre ad Dominum, sunt actiones et locutiones nostre. Bene enim loquendo et recte agendo ad eterna proficiscimur. Et quia uir sanctus iam custodierat uias praue actionis, deliberauit etiam  custodire uias illicite loquutionis. Nam qui in uerbo non offendit, ille perfectus est uir . Hinc Salomon ait: Qui custodit linguam suam, custodit animam suam . Dixi, inquam, et feci. Nam sequitur: Posui ori meo custodiam. Quando? Cum consisteret aliquis pius, et religiosus, et sanctus? Absit. Hi sic audiunt , ut quod probant, laudent: quod autem improbant, inter multa forte que laudant, ueniam non laudatis dant, potius quam calumniam parent. Quando ergo? Cum consisteret peccator aduersum me. Stat enim propria quadam notitia peccator superbus, quisquam inuidus audit loquentem transilientem, captat uerba, proponit laqueos. Difficile est, ut non inueniat aliquid non ita dictum, ut dici debuisset: nec audiendo ignoscit, sed calumniatur inuidendo. Talibus quidem magis silendum est, quam aliquid dicendum. Nam quid dicas turbidis, calumniosis, litigiosis? Hinc Dominus dicit in Euangelio, Nolite dare sanctum canibus, neque margaritas spargere ante porcos . Qualiter  autem ori suo custodiam posuit, insinuat cum subiungit:

3. Obmutui, et humiliatus sum, et silui a bonis. Recte cum dixisset, Obmutui, protinus adiungit, Et humiliatus sum: ut intelligamus uirum iustum obmutuisse, non ex ira siue indignatione: sed solnmmodo ex humilitate. Siluit autem a bonis, ut non delinqueret in malis. Et ex hoc, inquit, dolor meus renouatus est. A dolore quippe quodam , quem mihi inflexerant calumniatores et reprehensores, tanquam requieueram in silentio, et cessauerat dolor ille, qui factus fuerat a calumniantibus. Renouatus est autem dolor meus, quia cepi plus dolere tacuisse que dicere deberem, quam dolueram dixisse que dicere non deberem. Et ideo:

4. Concaluit cor meum intra me. Cepit esse inquietum cor meum: uidebam insensatos, et tabescebam. Non arguebam, et me sic tacentem zelus domus tue comedebat . Et ne putaremus  hunc calorem esse paruum, continuo adiunxit: Et in meditatione mea exardescet ignis. In eo quod non ait: Exarsit, sed Exardescet: ostendit illum ignem crescere magis ac magis ex taciturnitate. Ac si diceret: Quandiu silebo, tanto amplius ignis exardescet. Positus  in hac fluctuatione dicendi et tacendi, inter eos qui calumniari parati sunt, et eos qui affectant instrui, periclitans ne proiiciat margaritas porcis, periclitans ne non eroget cibaria conseruis: in hoc estu quesiuit alium meliorem locum, et suspirans in finem quemdam, ubi ista non erit passurus, ait:

5. Locutus sum in lingua mea. Sed cur ei loquitur in lingua sua, cui nota est cogitatio sua? Sed fortassis ideo in lingua loquitur, ut eius locutione auditorum uita instruatur. Ait ergo: Notum fac mihi, Domine, finem meum. Quia iam uias quibus gradiebatur, nouerat et easdem, ne offenderet, prout poterat, custodiebat: 179 uult etiam finem suum quo tendere debeat, scire: ne si currat in incertum, ualeat  aberrare. Finem uie nostre nobis ostendit Apostolus, ubi ait: Finis legis Christus, ad iustitiam omni credenti . Christus est finis nostri operis, et merces laboris. Ad ipsum tendimus, ultra ipsum non est quo tendere ualeamus. Ipse est enim summum bonum, summa beatitudo. Quisquis hunc finem nescit, ad ipsum non tendit. Etiam si recte uiuere uideatur, in uanum currit. Nec certum finem tantummodo, sed ueram quoque uitam scire postulat, cum subiungit: Et numerum dierum meorum quis est, notum fac mihi. Quare? Ut sciam quid desit mihi. Isti dies non sunt. Ante abeunt pene quam ueniant: et cum uenerint, stare non possunt. Urgent se, sequuntur se, et non se tenent. Nihil de preterito reuocatur, quod futurum transiturum exspectatur: nondum habetur, dum non uenit: non tenetur, dum uenerit. Numerus ergo dierum qui est, ipsa est infinitas eternitatis, que uerum esse habet: quia preterire  non ualet. Nec ideo dicitur dierum numerus quod ita sit in re: sed quia nos longa spatia temporum designamus pluralitate dierum pro nostra capacitate, infinitum eternitatis spatium, numerum dierum qui est, improprie uoluit appellare. Recte autem illa prius scire appetit, ut postmodum sciat quid ei desit. Non enim plene scire possumus que nobis desint in temporalibus, nisi prius eterna bona, que amisimus, Domino reuelante, cognoscamus. Idcirco reprobi quid eis desit, deprehendere non possunt, quia terrenis rebus ex amore succumbunt. Cumque ad perennitatem corda non subleuant, exilium patriam, tenebras lucem, cursum stabilitatem putant: quia qui maiora nesciunt, iudicare de minimis non possunt. Quo contra seruus Dei cum ad superna cor eleuat, defectum temporalitatis ex consideratione perennitatis melius pensat. Unde tamquam noto fine suo, et numero dierum qui est, attendit ad hec que transeunt, et ait:

6. Ecce mensurabiles posuisti dies meos. Id est,  non eternos, sed defectiuos. Quisque enim sub certa mensura uiuit. Et substantia mea: non renouatio quam fecit Christus, sed essentia corporalis, quam traximus ex Adam: tamquam nichilum ante te. Quidam uidentur magni ante se, de quibus scriptum est: ue qui sapientes estis in oculis uestris : sed ante Deum nichil sunt, teste Apostolo, qui ait: Qui putat se aliquid esse, cum nichil sit, ipse se seducit . Nec iste ex hoc magnus est, nam inflatio et tumor imitatur magnitudinem, sed non habet sanitatem. Sic primus homo traditus fuit, ut per augmenta temporum tendi posset eius uita tantummodo, non euolui. Sed quia sponte ad culpam decidit quo attigit uetitum, pertulit decursum. Ideo nunc iste uir sanctus dies suos transitorios conspicit, et se nichil nisi puluerem cognoscit. Unde etiam sequutus adiunxit: uerumtamen uniuersa uanitas, omnis homo uiuens. Iam transilii mortalia omnia. Ascendi ad delectationem legis Dei. Desideraui finem ,  cuius non est finis, et numerum dierum qui est, et in eo quod restat sic inhio. uerumtamen quamdiu temporaliter uiuo, quamdiu 180 tentatio est uita hominis super terram , quamdiu humana natura et secundum corpus et secundum animam, sub se habet deficere: Uniuersa uanitas est omnis homo uiuens. Uniuersa enim que in homine sunt, tam interius quam exterius, diminutionem habent, siue mutabilitatem. Omnia, inquam, homo et manens et transiliens, et ipse etiam Idithum, quamdiu hic uiuit, uniuerse subiacet uanitati. Unde Salomon ait: uidi cuncta que fiunt sub sole, et ecce uniuersa uanitas . Unde et subditur:

7. uerumtamen in imagine pertransit homo, sed et frustra conturbatur. Quamquam portet imaginem Dei, tamen non solum transit, sed pertransit. Cuius transire, est singulis momentis ad finem tendere. Pertransire uero uitam moriendo finire. Nec solum hec patitur, sed et usibus terrenis frustra conturbatur. Unde et subditur: Thesaurizat, et ignorat cui congregabit  ea. Hec est adhuc magis lugenda uanitas, quia cum homo a sui Conditoris amore cecidit, protinus amore et studio mundialibus inhesit, intantum, ut exilium suum libens perferat: inuitus recedat, cecaque cupiditate orbatus, thesauros colligat: sed cui congreget nescit. Unde cuidam dictum est: Stulte, hac nocte animam tuam tollent a te. Que preparasti, cuius erunt ? Habere uis quod Deus, et non perdere? Ostendam tibi tutum locum. Audi Dominum in Euangelio: Thesaurizate uobis thesauros in celo, ubi fures, non furantur, nec erugo, aut tinea demolitur . Sed ergo, inquis, quomodo pono in celo? Pone in manibus pauperum : da indigentibus. Audi, et fac quod iste transiliens addit:

8. Et nunc, que est exspectatio mea? Nonne Dominus? Et quia cuncta hic transeunt, et nichil retinetur certum, aut securum nunc, id est, in hac uanitate,  in hac peregrinatione, dum adhuc habere non possum: quid debeo, nisi Deum exspectare? Et conuertens se ad eum quem exspectans diligit, ei familiari et antiqua locutione dicit: Et substantia mea apud te est. Apud Dominum habet substantiam suam, quisquis propter Deum cuncta que habet, distribuit: aut ea que retinet, ad honorem ipsius expendit: et nichil omnino preter Deum concupiscit. Post contemtum rerum, postulat remissionem peccatorum, cum subiungit:

9. Ab omnibus iniquitatibus meis erue me. Ab omnibus, inquam, tam cogitationis quam locutionis et operis. Tam ab occultis quam ab alienis, tam a uenialibus quam a criminalibus. Et quia terrena contemno, quia leteri in transitoriis nolo, quia humilitatem et paupertatem appeto, et sola inuisibilia concupisco, Opprobrium insipienti dedisti me. Unde Apostolus ait: Spectaculum facti sumus mundo, et angelis, et hominibus . A dextris et a sinistris habemus arma quibus pugnamus, per gloriam  et ignobilitatem, per infamiam et bonam famam, ut seductores et ueraces . Hinc alibi Psalmista dicit: Multum repleti sumus despectione . Multum repleta est anima nostra, opprobrium abundantibus, et despectio superbis. Inter hec opprobria constitutus, patientiam suam uir sanctus nobis insinuat, cum subiungit:

10. Obmutui, et non aperui os meum. Non respondi eis uerbum, nec murmuraui contra te. 181 Quia potuisset obmutire prius et postea loqui: ideo postquam dixit, Obmutui, continuo subiecit, Et non aperui os meum: ut sui silentii ostenderet longanimitatem. Deinde misericordiam et sanitatem postulat, caussam premittendo, cum subiungit:

11. Quoniam tu fecisti: amoue a me plagas tuas. Que sunt iste plage, quibus omnipotens Deus percussit hominem peccatorem, nisi corruptio, passibilitas, et mortalitas? Ab istis plagis sanari desiderat, et ad ueram sanitatem reduci, id est, ad impassibilitatem  et immortalitatem. Et debes, inquit, hoc facere, quoniam tu fecisti me, uel quoniam tu fecisti illas plagas, amouere eas debes a me. Sicut enim tuum est ferire peccatorem ex iustitia, sic tuum est parcere ex misericordia. Neque enim tantum iustus es, sed etiam misericors. Ostendit autem uehementer se afflictum, cum subdit:

12. A fortitudine manus tue ego defeci in increpationibus. Fortitudo manus Dei ipsa est percussio flagelli. Ipso flagellante a rigore defecimus nostre superbie. Ipsius percussiones nobis sunt increpationes. In eo enim, quod flagellat, increpat nos: quia peccauimus. Unde  Domini iustitiam commendans, et nostram culpam insinuans, adiungit: Propter iniquitatem corripuisti homines. Totum quod feci, quod infirmus sum, quod in imo clamo, totum pro iniquitate: et in hoc [a 1Kb] erudisti hominem. Audi hoc planius ex alio psalmo. Bonum mihi Deus, quod humiliasti me, ut discam iustificationes tuas . Humiliatus sum, et bonum est mihi: et pena est, et gratia est. Hinc alibi dicitur: Qui fingis laborem in precepto, id est, laborem formas, ut mihi preceptum sit. Dico, amoue. Et opus est, ut amoueas, quia ego defeci, id est, sustinere non potui, a fortitudine manus tue, id est, a forti uindicta tua facta in increpationibus. Per hoc quod dicit, in increpationibus, notat Deum uindictam suam ad hoc facere, ut retrahat hominem a peccato. Cum dico plagas tuas, aut fortem manum tuam, non te accuso: sed confiteor me habere iniquitatem, propter quam disciplinis tuis corripuisti me hominem. Hic notatur iudicium et misericordia Dei. In hoc iudicium, quod propter iniquitatem flagellat. In hoc misericordia, quod correptione quasi pater castigat, ut ad uiam ueritatis reducat. Unde adhuc subiungit. Et tabescere fecisti sicut araneam animam eius. Attende ipsum animal,  quam tabidum est. Pone supra digitum, ruina est. Nihil omnino est tabidius. Talem fecisti humanam animam, ad erudiendum eam pro iniquitate. Eruditio iusti Dei hanc infirmitatem fecit. Fortitudo quedam erat uitium, fortitudine quadam displicuit homo, ut erudiretur infirmitate, et quia superbia displicuit, eruditur humilitate, uel infirmitate. Iste uersus applicari potest et ad bonos, et ad malos. Ad bonos hoc modo: Ita corripuisti hominem, ut penitus se mundo mortificaret, sicut aranea se mortificat in suo opere. Tabescit anima iusti sicut aranea, quando a pinguedine carnalis uoluptatis deficit, cum carnem ieiuniis et uigiliis macerat, et mentem a desideriis illicitis castigat: cum studet se uitiis et concupiscentiis mortificare, atque in uirtutibus extenuare: texere, ut cum ueste nuptiali celesti sponso digna 182 ualeat apparere. uel sicut aranea ad inutile opus faciendum interiora sua extrahit et consumit: sic peccator interiora anime sue, in appetitu terrenorum inaniter expendit. Auarus enim etiam animam suam  uenalem habet. Hinc Dominus dicit in Euangelio: Et quid prodest homini si lucretur totum mundum, anime autem sue detrimentum patiatur ? Et ideo subditur: ueruntamen uane conturbatur omnis homo. Omnis scilicet homo, qui carnaliter uiuit, dum terrena appetere per cupiditatem nititur, inutiliter conturbatur. Quis  uel de ipso suo bono securus est? Quid in hac terra certum est, nisi mors? Considerate omnia, uel bona, uel mala uite huius, uel in ipsa iustitia, uel in ipsa iniquitate: omnia incerta sunt. Quid sis hodie scis: Quid futurus sis crastino, nescis. Pauper es? incertum est an ditescas. Indoctus? incertum est an erudiaris. Imbecillis? incertum est an conualescas. Natus es? certum est, quia morieris. Quocunque te uerteris, incerta sunt omnia. Sola mors certa: et sola multum cauetur, que nullo modo deuitatur. Quisquis ergo conturbatur, iactet in Dominum curam suam, et dicat quod sequitur:

 13. Exaudi orationem meam. Ut finem meum notum mihi facias. Et deprecationem meam. Ut ab omnibus iniquitatibus eruas me. Et debes exaudire, quia cum affectu et lacrymis deprecor te. Et hoc est, quod dicit: Auribus percipe lacrymas meas. Quanto quisque sanctior est, tanto uberiores lacrymas habet in oratione: quas benignus Deus auribus percipit, quando misericorditer suscepit. Si uis a Domino exaudiri: ora cum lacrymis, contere cor tuum. Nullum maius sacrificium Deo afferri potest, quam cor contritum et humiliatum . Ubi sunt lacryme, ibi diuinus ignis accenditur. Queri solet quare orandus sit Deus, et quid opus sit oratione, cum ipse sciat antequam oremus, quid opus sit nobis . Sed ideo orandum est, quia orationis intentio cor nostrum serenat et purgat, capaciusque efficit ad excipienda diuina munera, que spiritualiter nobis infunduntur. Pius Dominus offert nobis gratiam suam, et semper paratus est dare. Nos uero non semper parati sumus accipere: cum inclinamur  ad terrena, et rerum temporalium cupiditate tenebramur. Fit ergo in oratione conuersio cordis ad Deum, et in ipsa conuersione puriores et digniores efficimur. Unde adhuc subditur: Ne sileas quoniam aduena ego sum apud te. Loquitur enim Deus secreta sua locutione in cordibus suorum fidelium, et aspirationem infundit gratie sue. Ideo alibi postulat dicens, Dic anime mee, Salus tua ego sum . Et iterum. Audiam quid loquatur in me Dominus Deus, et cetera . Ideo autem non debes silere a me: quoniam aduena ego sum, translatus de ciuitate Babylonis, in qua natus fueram per originale peccatum : manens apud te, seruiens tibi, et de tua familia existens. Nec tamen adhuc in ciuitate tua sum. Propterea subdit: Et peregrinus, sicut omnes patres mei fuerunt peregrini. Scilicet  Abraham, Isaac, et Iacob, atque alii. Quandiu enim in corpore sumus, peregrinamur a Domino . Non enim habemus hic manentem ciuitatem, sed futuram in celo requirimus. Quid ergo? Restat, ut petam, quia sine dubio migraturus sum. Sequitur et dicit:

183 14. Remitte mihi, ut refrigerer. In conscientia mea, ut exonerata sit estu solicitudinis peccatorum meorum. Priusquam abeam, ex hac uita: Et amplius non ero, idest, non habeo uerum esse, si ego non remissis prius peccatis meis hinc abiero.



TITULUS PSALMI XXXIX.

1. Titulus sequentis psalmi est, In finem psalmus Dauid. Psalmus iste conuenit Dauid, id est Christo, scilicet capiti et membris. Materia est immutatio ueteris sacrificii. In prima parte ponit testimonium huius innouationis. In secunda parte inducit ipsum Christum legalia destituentem, et suam innouationem confirmantem. In ultima parte inducit sequaces Christi, id est, annuntiantes. Intendit persuadere legalia instituta iam finem habere, et per Christum  ad Deum accedendum esse: ut scilicet postpositis superstitionibus Iudeorum, et idololatria gentilium, accedamus ad fidem Christi. Ait ergo:



PSALMUS XXXIX.

2. Exspectans exspectaui Dominum, et intendit mihi. Ac si dicat, Ita exspectaui Dominum, ut quotidie essem exspectans: et quia perseueraui, intendit Dominus mihi, idest, ad utilitatem meam, scilicet prestando gratiam suam. Qui enim perseuerauerit usque in finem, hic saluus erit . Hinc Propheta nos admonet, dicens, Si moram fecerit, exspecta eum: quia ueniens ueniet . Quomodo autem intendit ei Dominus, exponit cum subiungit:

3. Et exaudiuit preces meas. In quo exaudiuit? Audi quod sequitur. Et eduxit me de lacu miserie. Idest, de certa profunditate erroris, que homines miseros facit. Et de luto fecis. Idest, de concupiscentiis carnis, que animas reddunt lutulentas coram Domino,  et in imo iacentes.

4. Et statuit supra petram pedes meos, et direxit gressus meos. [uers. 5.] Et immisit in os meum canticum nouum, carmen Deo nostro. Notandus est ordo uerborum. Prius enim de luto prauitatis educitur, ut eius pedes per fidem in petra solidentur. Sed quia rectam fidem recta subsequi debet operatio, gressus eius directi sunt, ut post directionem gressuum, idest, perfectionem boni operis, in ore acciperet etiam nouum canticum predicationis. Adhuc enim nobis in infirmitatis confusione iacentibus, preberi non debet auctoritas predicationis. Sed cum iam in bono opere surgimus, cum iam recti stare ceperimus, dignum est, ut ad lucrandos alios in predicationem mitti debeamus. ualde etiam notandum est, quod postquam dixit Canticum, continuo adiunxit Carmen, idest, hymnum Deo nostro. Sunt enim nonnulli quibus a Domino gratia doctrine datur, sed eamdem in suam propriam gloriam reflectere conantur. Hi nimirum canticum in ore percipiunt, sed carmen,  idest, laudem, Domino Deo nostro de percepta gratia reddere contemnunt. Sed quia iste uir sanctus predicationis uerbum de nouo Testamento scilicet de Dominica incarnatione, passione, resurrectione, ascensione et de ceteris que ad nouam uitam et ad nouum 184 hominem pertinent, accepit: et hec omnia ad laudem omnipotentis Dei expendit, non solum in ore suo immissum esse canticum nouum, sed etiam carmen Deo nostro, recte testatus est. Esto nouus homo, predica Christum: et sic cantasti canticum nouum. Noli querere laudem tuam, sed laudans inuoca Dominum: et sic carmen Deo nostro dixisti. Fidem Domini predicare, et insuper ipsum deuote laudare, canticum et carmen Deo nostro cantare est. Et quia hoc cantico et carmine audito multos ad fidem conuersuros uir sanctus uidit, ideo protinus addidit: uidebunt multi, et timebunt, et sperabunt in Domino. Qui ceci erant, et de Deo nichil intelligebant,  attendentes et imitantes cantici noui cantatores, illuminati sunt. uidebunt ergo credentes, timebunt penitentes, sperabunt celestia appetentes. Postquam homo fide illuminatus est, primus gradus ad Deum est timor, sicut scriptum est, Principium sapientie timor Domini . Et quanto magis quisque in se humiliatur per timorem, tanto amplius in Deo erigitur per spem. Spe autem ad inuisibilia bona erectus, incipit celestia diligere et despicere terrena . Ecce fides, spes, caritas, quibus colitur Deus, et efficitur homo beatus. Unde et subditur:

5. Beatus uir cuius est nomen Domini spes eius. Nomen Domini iehsu est, quod interpretatur Saluator . Beatus ergo ille, qui se a Iesu saluari sperat. Et non respexit in uanitates et insanias falsas. Ut auaritie deseruiret, aut idola adoraret. Terrena quippe concupiscere, in uanitates respicere est. Unde Dominus dicit in Euangelio, Nemo respiciens retro aptus est regno Dei . Ideo in alio  psalmo orat, dicens, Auerte oculos meos ne uideant uanitatem . Idola uero colere, lapides adorare, creature potius deseruire quam Creatori , qui omnia fecit, omnia sapienti cogitatione disponit, magna et falsa insania est. Unde fide et deuotione conuertens se ad Dominum, ut corda similiter ad ipsum conuertat aliorum, qui uanitates et insanias falsas respiciunt, ait:

6. Multa fecisti tu, Domine Deus meus, mirabilia tua. Fecisti enim celum et terram et omnia que in eis sunt: et hec quidem tua, idest tibi subdita, tibi famulantia. Et cogitationibus tuis, Quibus omnia disponis, Non est qui similis sit tibi. Quis enim cognouit sensum Domini? aut quis consiliarius eius fuit ? Hec tua mirabilia opera tam uisibilia quam inuisibilia, et tua incomprehensibilis sapientia, predicant te solum colendum esse, te solum amandum et appetendum: non istas uanitates et insanias falsas. Annuntiaui, Hec nescientibus. Et locutus sum, scientibus.  Sapientibus enim et insipientibus debitor sum . uel annuntiaui prius per patres, et nouissime locutus sum per memetipsum. Multiplicati sunt super numerum. Multi enim audita predicatione uenerunt ad societatem credentium, qui non sunt in numero electorum, teste ueritate, que ait: Multi uocati, pauci uero electi . Super numerum ergo predestinatorum ad uitam, multiplicati sunt credentes. Et quia in tempore quo fides predicata est, uetus etiam sacrificium mutatum est : ostenditur, cum subinfertur:

7. Sacrificium et oblationem noluisti, aures autem 185 perfecisti mihi. Ecce quomodo uir sanctus preuidebat mutandum esse sacrificium, et legem spiritualiter intelligendam. Nec factum est hoc temporibus suis, sed nostris. Ipse hoc Spiritu sancto reuelante preuidebat. Nos autem sicut audiuimus, sic uidimus in ciuitate Domini. Ecce sacrificium et oblationem, sicut prius consuetudo erat, noluit Dominus. Ipse factus est nobis sacerdos et sacrificium. Ipse est  uerus agnus Dei, qui immolatus est pro nobis, qui tollit peccata mundi. Transiuit umbra, apparuit ueritas: uetera transierunt, et ecce facta sunt noua. Perfecit autem nobis aures, ut que de lege audimus, spiritualiter intelligamus. Has requirebat Christus, quando dicebat, Qui habet aures audiendi audiat . Aures perfecit suis Discipulis, quando aperuit illis sensum, ut intelligerent Scripturas . uel aures nobis perficiuntur a Deo, quando ad obediendum ei per omnia perfecti efficimur. Unde scriptum est, Melior est obedientia quam uictime . Perfectas aures a Domino populus ille habuit, de quo alibi Dominus per Psalmistam ait, Populus quem non cognoui, seruiuit mihi : in auditu auris obediuit mihi . Holocaustum et pro peccato non postulasti . Hoc distat intra holocaustum et sacrificium: quod hostie pars aliqua oblata Deo, sacrificium dicebatur. Holocaustum  autem totum incensum erat : uidelicet quando tota hostia in sacrificio incendebatur. Sed Dominus nec minora nec maiora ueteris legis sacrificia requirit, cui non iam umbra, sed ueritas grata existit: quandoquidem hec non postulauit. Que sunt, que postulauit? sequitur, et dicit:

8. Tunc dixi, Ecce uenio. uox Christi est in persona sua: Tunc, idest, eo tempore, quo mihi opportunum uidebatur, ut uetera in noua mutarentur: Dixi, Ecce uenio , idest, deliberaui ut in manifestatione fieret aduentus meus. Huius aduentus testimonium de scriptura trahit, cum subdit conuertendo se ad Patrem, et dicendo: In capite libri scriptum est de me, [uers. 9.] ut facerem uoluntatem tuam: Deus meus uolui: Et legem tuam in medio cordis mei. In primo psalmo huius libri scriptum est, ut faciam uoluntatem tuam, idest, ut impleam obedientiam a te mihi iniunctam. Et sic scriptum est: Ita uolui, o Deus meus. Non ueni facere uoluntatem meam, sed uoluntatem eius qui misit me Patris. Attende, quid  in capite huius libri scriptum sit de Christo. Dicitur enim ibi, Beatus uir qui non abiit, et cetera. Hic autem ait, Ecce uenio. Dicitur ibi: Sed in lege Domini uoluntas eius: hic uero ait, Ut facerem uoluntatem tuam. Dicitur ibi: Et in lege Domini meditabitur die ac nocte: hic autem dicit, Et legem tuam in medio cordis mei. Hec satis equipollentia sunt. Quod medium est, non declinat magis ad aliquam partem. Ille ergo habet legem Dei in medio cordis sui, qui mandata eius ita meditatur et seruat, ut non declinet ad dexteram, neque ad sinistram . Ille habet legem Dei in medio cordis sui, qui diligit Dominum Deum ex toto corde suo, et ex tota anima sua, et ex totis uiribus suis, et proximum suum sicut seipsum . Quisquis talis est, iustum profecto est, ut iustitiam, quam ipse habet, aliis predicare non cesset . Unde et subditur:

10. Annuntiaui iustitiam tuam in Ecclesia magna, 186 Toto orbe terrarum diffusa. Annuntiaui quod  ex legalibus institutis iustitia non fiat, sed ex te. Ecce labia mea non prohibebo. Si aliqui uoluerint prohibere, non tacebo. Talia labia habebat Petrus, tam promta ad predicandam iustitiam: quando prohibitum est a principibus, ne ultra loqueretur de Iesu: et ipse uiriliter respondit, Obedire oportet Deo magis quam hominibus . Et quia promta sunt labia mea ad annuntiandam ueritatem, Domine, tu scisti. Tu enim cognitor cordis, tu testis conscientie. Quicquid labia nostra loquantur, Deus semper attendit cor nostrum, et secundum illud nos iudicat. Tales ergo nos exhibere debemus, ut Domino Deo nostro corde et labiis placeamus. Corde, inquit Apostolus, creditur ad iustitiam, ore autem confessio fit ad salutem . Sona labiis, propinqua corde, ut testem cordis tui possis inuocare Dominum, dicens, Domine, tu scisti. Gloria enim nostra hec est, testimonium conscientie nostre . Unde et subditur:

11. Iustitiam tuam non abscondi in corde meo. Sicut  ut ille seruus piger, qui talentum abscondit in terra . Hinc Dominus Discipulis suis ait, Quecumque audiui a Patre meo, nota feci uobis . Ideo et Apostolis precepit, ut neque sacculum portarent . Sacculum namque portat, qui uerba diuina in corde celat. Iustitia in hoc loco intelligitur fides. Iustus enim ex fide uiuit . Credidit Abraham Deo, et reputatum est ei ad iustitiam . Hanc multi absconderunt in corde suo, timore mortis. Multi adhuc abscondunt Dei iustitiam, aut propter penam timentes, aut propter damnum. Qui autem nec penam, nec damnum timent, ad illos pertinent, de quibus dicitur, Beati qui persecutionem patiuntur propter iustitiam, quoniam ipsorum est regnum celorum . ueritatem tuam et salutare tuum dixi. Idest, Christum predicaui, qui de seipso ait, Ego sum ueritas . Et de quo Simeon dicit, uiderunt oculi mei salutare  tuum . Et alibi Psalmista postulat dicens, Salutare tuum da nobis . Non abscondi misericordiam tuam, et ueritatem tuam a concilio multo. In conciliis te synagogis ante reges et presides cum magna auctoritate et audacia Apostoli sancti et martyres predicauerunt  misericordiam et ueritatem Christi. uis audire misericordiam Dei? Age penitentiam, et remittuntur tibi peccata . uis audire ueritatem? Tene iustitiam et dabitur tibi merces eterna . Audi misericordiam simul et ueritatem. Penitentiam agite, appropinquauit enim regnum celorum . Penitentia pertinet ad misericordiam, regnum celorum ad ueritatem. Modo misericordia predicatur, postea ueritas exhibebitur. Rursus qui modo contemnit misericordiam: districte postea sentiet ueritatem non quidem ad gloriam, sed ad penam. Deinde respexit ad membra saucia, et pro illis orat, dicens:

12. Tu autem, Domine, ne longe facias miserationes tuas a me, idest, a meis. Attende peccatores, et noli  longe facere ab eis tuas miserationes. Quisquis se sentit elongari a Domino per prauam uitam, per malam uoluntatem, dicat deuote, dicat lacrymabiliter, Tu autem, Domine, ne longe facias miserationes tuas a me. Ego miser, Tu misericors. Multe mee iniquitates, sed superant tue miserationes. Misericordia tua 187 et ueritas tua semper susceperunt me. Attendo, quia misericors es: attendo, quia uerax es. Amo misericordem, timeo ueracem. Et sic amor et timor ducunt me ad te: quia misericordia et ueritas tua semper susceperunt me. Ideo oro, ne longe facias miserationes tuas.

13. Quoniam circumdederunt me mala, quorum non est numerus. Innumera sunt peccata mea, infinite sunt negligentie mee, que undique circumdant, undique impediunt. Dicamus hec medullis cordis. Ostendamus medico nostro passiones nostras: humiliter deprecemur, ut nos suscipiat ad sanandum. Nemo se iustum putet. Teste enim Apostolo, in multis offendimus  omnes . Pertinet ad nos clamare, gemere, confiteri: non iactare, non de meritis gloriari. Que si ulla sunt, quid habes quod non accepisti ? Recte ergo subditur: Comprehenderunt me iniquitates mee, et non potui, ut uiderem. Intantum comprehendunt nos iniquitates nostre, ut etiam si uelimus euadere, sine adiutorio non ualeamus. Hinc alibi Psalmista dicit: Funes peccatorum circumplexi sunt me . Unde et postulat dicens, Conuerte Domine captiuitatem nostram . Amissa autem ueritatis luce in tantam cecitatem uenimus, ut nosmetipsos ignoremus. Perpetramus mala, nec celerius deprehendimus, uel perpetrata. Exclusa ab interno lumine anima nil in se nisi tenebras inuenit. Semetipsam uidere perdidit, quia auctoris sui uisionem contemsit. Ex amissione luminis creuit multiplicitas iniquitatis. Ideo adiungit: Multiplicate sunt super capillos capitis mei. Capillos capitis ad numeri multitudinem reuocat. Quis  numerat capillos? Multominus peccata numerat, que  excedunt numerum capillorum. Iam non occidis, non mecaris, non facis furtum, non dicis falsum testimonium, et cetera huiusmodi grandia peccata: moles sunt iste peccatorum. Magna precauisti, de minutis quid agis? Proiecisti molem, uide ne arena obruaris. Sed adhuc ualde grauius est, quod subiungit: Et cor meum dereliquit me. Hoc est, uirtus cordis mei defecit, et non est idoneum ad cognoscendum se. Quotiens mente uagamur foris, delectamur terrenis, propria nostra studia relinquimus: atque inania, uel agimus, uel loquimur, uel cogitamus: totiens cor nostrum derelinquit nos. Quotiens non cogitamus Deum, uel ea, que ad utilitatem animarum pertinent: totiens amittimus cor nostrum. Unde, quidam sapiens ait, Quocunque tempore non cogitaueris Deum, puta illud amisisse. Congrue ergo sequitur hec oratio qua dicitur:

14. Complaceat tibi Deus, ut eruas me, Domine, ac  adiuuanaum me respice. Bene ait, Complaceat: non enim ex meritis, sed solo beneplacito suo , sola gratia, sola bonitate sua iustificat Deus hominem. Miseretur nobis pius Dominus, quia ei sic placet, non quia nos meruimus. Ideo discipulis suis ait, Non uos me elegistis, sed ego elegi uos . Et Apostolus, gratia Dei sum id quod sum . Commendando ergo gratiam, humiliter Dominum deprecatur, ut eum eruat a tot et tantis, que premisit malis, ut misericorditer respiciendo adiuuet in bonis. Deinde contra persecutores deprecatur, dicens:

15. Confundantur et reuereantur simul, qui querunt animam meam. Quid reuereantur, uel 188 Dominum, uel penam, qua puniendi sunt? Multi quesierunt animam Christi, sed ille potestatem habebat ponendi animam suam et iterum sumendi eam. Illi autem gauisi sunt, cum posuit: confusi sunt, cum recepit. Multi adhuc querunt corpus Christi, et querunt animas perdere : qui profecto aut confundentur  modo, ut erubescant de malis, et penitentiam agant, et timentes reuereantur: aut eternam confusionem postmodum patientur, cum dicetur eis, Ite, maledicti, in ignem eternum . Unde et subditur: Auertantur retrorsum, et reuereantur, qui uolunt mihi mala. Retrorsum fiant per humilitatem, qui erant erecti male per superbiam, et qui preibant trahendo, occidendo, sequantur obediendo. Reuereantur etiam, id est, timeant, et honorent Deum, qui prius blasphemabant: et sic conuertantur a mala uoluntate, qua me persequebantur.

16. Ferant confestim confusionem suam. Ut cito redeant ad penitentiam: Qui dicunt mihi, Euge, euge. Id est, Bene, Bene: Irrisoria laus est. In istis tribus uersibus nota tria genera persecutorum. Prius orat pro eis, qui querunt animam eius, ut auferant eam: intelligendi sunt illi, qui aperta persecutione seruos Dei conantur occidere. Tales fuerunt illi, qui cum gladiis et fustibus apprehenderunt Iesum, et qui posuerunt eum in cruce . Deinde orat pro  eis, qui uolunt ei mala . Accipiendi sunt illi, qui nondum persequuntur aperte, sed odium et inimicitias gestant in corde: hi aliquando simulationibus et callidis utuntur argumentis, ad decipiendum eos quos oderunt; aliquando effrenantur in uerba malitie. Tales fuerunt Iudei aduersus Dominum . Postmodum orat pro eis, qui dicunt ei, Euge, Euge: designantur illi, qui deridere solent religionem et simplicitatem iustorum. Tales etiam fuerunt in passione Christi. Isti omnes in ipsius corpore perseuerant. Sicut autem non se uindicauit de illis Dominus, sed pro illis orauit : sic nos non debemus de inimicis querere ultionem, sed humilem proferre orationem, quemadmodum ipse precepit, dicens: Diligite inimicos uestros, benefacite his, qui oderunt uos: et, Orate pro persequentibus et calumniantibus uos . Et quasi quis quereret, quo fructu, qua mercede? protinus adiungit, Ut sitis  filii Patris uestri, qui in celis est. Et de seipso nobis tribuens exemplum  subdit: Qui solem suum oriri facit super bonos et malos, et pluit super iustos et iniustos . Attende quantus honor est esse filium Dei, ut patienter feras iniurias inimici. Deinde conuertens se ad Dominum, consolatur nos et admonet, dicens:

17. Exultent et letentur super te omnes querentes te. Omnes per fidem et dilectionem, qui te querunt, exultent corpore, letentur spiritu: non super se, sed super te: ut qui gloriatur in Domino glorietur. Gemina merces nobis promissa est a Domino, scilicet immortalitas corporis, atque anime beatitudo . Propterea gemina exultatione precipimur gaudere, cum dicitur, Exultent et letentur. Exultare enim ad corpus pertinet, Letari uero ad animam. Commendatur autem laus Domini, cum subinfertur, Et dicant semper, Magnificetur Dominus, qui diligunt  salutare tuum. Quid enim tam laudare, tam predicare, tam magnificare debemus, quam Deum et patrem 189 luminum, a quo est omne datum optimum et omne donum perfectum ? Ipse enim primos patres nostros exspectantes eum, eduxit de luto fecis, et statuit supra firmam petram que est Christus : et dedit eis opera bona, docuit canticum nouum, illuminauit per eos alios. Dedit eis timorem et spem, trahens eos a uanitatibus falsis. Auxit eos et numero, et uirtute. Deinde misit Filium in carnem, qui faceret uoluntatem suam et annuntiaret iustitiam suam in Ecclesia magna, et misericordiam et ueritatem et salutare suum, ut liberaremur ab innumeris peccatis et inimicis, et exultaremus et letaremur in Domino. Hec sunt causse iustorum, ut dicant semper, Magnificetur Dominus. Sed qui hoc dicant? Qui diligunt, inquit, salutare tuum, id est, Filium tuum, per quem nobis eterna data est saluatio. Qui non diligit Dominum nostrum Iesum Christum , non est speciosa laus in ore eius.  Laudem nostram apud Dominum non commendat nisi affectio et caritas. Quid autem tam diligere debemus, quam eum a quo creati et saluati sumus? Rursus redit ad miserie et inopie considerationem, quam in hac peregrinatione patitur: et dicit,

18. Ego autem mendicus sum et pauper. Sed protinus redit consolatio, cum subdit, Dominus solicitus est mei. Ecce mendici Domini sumus: ad ianuam sue misericordie sedemus: mendicamus, et clamamus, Adueniat regnum tuum, et, Da nobis panem nostrum, et, Libera nos a malo . Pauperes enim sumus, nichil habemus a nobis. Ecce magna spes: Dominus solicitus est mei. Dicit aliquis in seruitio Domini constitutus, Mendicus sum, pauper sum, non habeo unde uiuam. Nolite diffidere pauperes Domini. Omnem solicitudinem uestram proiicite in eum, quoniam ipsi cura est de uobis. Et ne dicatis, Quid manducabimus? aut quo uestiemur? quoniam hec gentes cogitant. Quid ergo faciendum? Primum querite  regnum Dei et iustitiam eius, et hec omnia adiicientur uobis . Dominus, inquit pauper, solicitus est mei. Ergo si Dominus solicitus est, et nos securi simus. Sed quia iamdiu expectans expectauit, Dominum postulat, cum subiungit, Adiutor meus, et protector meus tu es, Deus meus, ne tardaueris. Expectans expectaui te Dominum meum: intendisti mihi, multa beneficia largiendo: solicitus es mei. In hac uita factus es adiutor meus in bonis, et protector in aduersis. Solus tuus mihi restat aduentus, Deus meus, ne tardaueris. Quandiu te non uideo, non possideo, mendicus et pauper sum. Nihil extra te mihi sufficit. Tu expectatio mea: tu salus mea: noli morari. Una hora desideranti, estuanti longa mora est: Deus meus, ne tardaueris.



TITULUS PSALMI XL.

1. Titulus sequentis psalmi est, In finem psalmus Dauid, quia iam sepe expositus est, non oportet replicari. Materia est Christus Deus et homo secundum humanitatem  iniuriatus, per deitatem glorificatus. Facit tres partes in hoc psalmo. In prima parte admonet, cum bonis promissionibus, ut intelligatur Christus supra hominem Deus. 190 In secunda parte ponit caussas, quare quidam eum simpliciter hominem putauerunt, quia iniuriatum multis modis uiderunt. In tertia parte nos reddit certos, eum plusquam hominem fuisse. Intentio est nos admonere, mediatorem Dei et hominum hominem simul  extitisse et Deum: propter gloriam passionis Christi, imperatoris martyrum, qui non sibi pepercit, militibus imperans pugnam, sed prior pugnauit, prior uicit, ut pugnantes exemplo hortaretur, et maiestate adiuuaret, et promissione coronaret. Audiamus  aliquid in isto psalmo, quod pertinet ad eius passionem. Commendamus autem sepius, quod nobis utile est retinere, Dominum Iesum Christum plerumque loqui ex se, id est, ex persona sua, quod est caput nostrum: plerumque ex persona corporis sui, quod sumus nos et Ecclesia eius: sed ita, quasi ex unius hominis [a 1Kb] persona sonare uerba, ut intelligamus caput et corpus  in unitate integritatis consistere, nec separari ab inuicem tanquam coniugium illud, de quo dictum est, Erunt duo in carne una . Si ergo agnoscimus duos in carne una, agnoscamus duos in uoce una. Audiamus ergo quod dicitur.



PSALMUS XL.

2. Beatus qui intelligit super egenum et pauperem. Id est, super Christum. Super egenum et pauperem intelligere, est super humanitatem et infirmitatem Christi aliud altius cogitare. Hoc utique intelligendum est, quod Dominus et Redemtor noster, cum in forma Dei esset, semetipsum exinaniuit, formam serui accipiens, in similitudinem hominum factus, et habitu inuentus ut homo . Diues apud Patrem, pauper apud nos. Sed tamen paupertas eius diuitie nostre sunt: quomodo infirmitas eius nostra fortitudo est: quomodo stultum eius nostra sapientia est: quomodo mortalitas eius nostra immortalitas est. Intelligere etiam oportet, quia paupertas et infirmitas  nostri Saluatoris exemplum nobis tribuit humilitatis, patientie, obedientie, mansuetudinis, caritatis. Hec intelligere et cogitare, credere et imitari, uera beatitudo est. Et quasi quis quereret, Quis fructus erit huius intellectus? sequitur et dicit: In die mala liberabit eum Dominus. Id est, in die iudicii, quando puniendi sunt mali, liberabit eum Dominus ab omni malo, ab omni pena, ab omni tribulatione et angustia huius seculi, atque a potestate et tormentis diaboli, et inferni: et transferet eum in libertatem glorie filiorum Dei . Narrat et alia beneficia, que Dominus largitur beato uiro, qui intelligit, subdens:

3. Dominus conseruet eum, et uiuificet eum, et beatum faciat eum in terra, et non tradat eum in animam inimicorum eius. Hec oratio promissio est. Conseruat enim Dominus hunc intelligentem. Intra pericula et tentationes huius laboriose uite non sinit eum perire. Non permittit tentari supra, quam ferre potest  . Quicquid agat, quocunque se uertat, semper in custodia Dei est. uiuificat eum spiritu suo magis ac magis secundum interiorem hominem , ut quotidie iustius et purius uiuat in Deo. Et beatificat 191 eum non solum in celo, sed etiam in terra, spirituales uirtutes largiendo. Iuxta quod scriptum est: Beati, qui sperant in te, Domine , et beati qui diligunt nomen tuum. Et beati pauperes spiritu. Beati mites, beati misericordes, beati pacifici, beati mundo corde, et cetera . Promittit nobis Dominus beatitudinem in futura uita: sed si diligenter attendimus, etiam in hac terra iam partem premii possidemus. Pars utique magne felicitatis est, seculum potuisse despicere, et omnipotenti Deo seruire cepisse, euasisse uitiorum infelicissimum dominatum, liberum esse a misera seruitute diaboli et peccati , uanarum rerum cupiditatibus non excruciari, sceleribus non immisceri, innocenter uiuere, beate castitati operam dare, gloriose paupertatis sufficientiam possidere:  nichil extra Deum querere, in ipsius amore et contemplatione suauiter requiescere. Pensemus quantum nobis Dominus pia uocatione contulerit, de quantis fraudibus, adulteriis, rapinis, periuriis, sacrilegiis, immundiciis, uitiis et peccatis liberauerit: et tunc cognoscemus, quam uerum sit, quod audimus in psalmo, quod dicitur: et beatum faciat eum in terra. Hunc autem intelligentem, etsi tradit aliquando Deus in manus inimicorum eius, ut habeant potestatem occidendi corpus, nunquam tradit eum in animas , id est, in uoluntates inimicorum: ut scilicet possint eum facere suis iniquis uoluntatibus obedire. Unde sancti Martyres etiam in suis passionibus uictores exliterunt, quia et si potuerunt corporaliter occidi, nunquam tamen animo potuerunt frangi. Illi uero qui occiderunt, uicti sunt: quia quod uoluerunt implere, minime potuerunt. Hinc est, quod in mortibus Martyrum non ploramus, sed  cantamus, quia uidelicet de triumpho exultamus. Nec annuntiamus mortes, sed natalicia: quia martyrio feliciter renati, ceperunt beate uiuere in gloria. Dicatur ergo recte, Et non tradet eum in animam inimicorum eius. Sequitur aliud magnum donum.

4. Dominus opem ferat illi super lectum doloris eius. Per lectum doloris, intelligitur caro nostra, que dolet infirma. Quomodo aliquis iacet et requiescit in lecto suo, ita animus infirmus iacet et requiescit in carne sua. In carnalibus enim delectatur uoluptatibus. Humana quippe natura eo ipso quod creata est in infirmitate, semper habet deficere, atque indesinenter ad deteriora labitur: nisi ope diuine gratie sustententur. Portabat te  lectus, non portabas lectum. Paralyticus intus eras: Adest qui dicat tibi, Tolle grabatum tuum, et uade in domum tuam . Et quasi quereretur, Quare ergo cum opem ferat nobis Deus, tanta mala patimur in hac uita, tantos labores, tantam inquietudinem carnis et seculi? conuertit se ad Dominum: et tanquam  consilium nobis medicine exponens, adiunxit: Uniuersum stratum eius uersasti in infirmitate eius. Per stratum corpus cum mente uult intelligi. Uniuersum dicit secundum omnes sensus, ut secundum carnem, et secundum mentem, tam interius, quam exterius intelligas hominem infirmatum. Lectus carnis infirmatur per famem, per sitim, per frigus, per calorem, per passionem, per dolorem, per corruptionem, 192 per mortalitatem, et innumeris aliis modis. Stratum mentis infirmatur per ignorantiam, per stultitiam, per hebetudinem, per timorem, per superbiam, per uanam gloriam, per inuidiam, per iram, et modis aliis multis. Hec autem infirmitas pena est peccati. Quia homo noluit fortis esse in Deo, infirma est in seipso. Quia carne et spiritu delectatus est, carne et spiritu punitus est. Dicatur ergo, Uniuersum stratum eius uersasti in infirmitate eius. Propterea adhuc in hac infirmitate relinquitur, etiam si originale peccatum, propter quod punitus est, remittatur: ne iterum  possit superbire, et culpam quam fecit, ualeat obliuisci. Malus seruus est: semper oportet teneri sub flagello. Sed iam flagellatus postulat misericordiam, postulat sanitatem, de superbia ad humilitatem redit. Confitetur peccatum suum, dicens:

5. Ego dixi, Deus, miserere mei: sana animam meam, quia peccaui tibi. Ego dixi, inquit. Non abscondi peccata mea, non tacui confessionem: sicut quidam tacuit, et ideo inueterata sunt ossa eius . Quoniam qui malum, quod gessit, non aperit, eas etiam uirtutes, quas habet, perdit. uere humilitatis indicium est, culpam suam recognoscere, atque eamdem uoce confessionis aperire. Ideo precipit Dominus noster, ut peccata nostra sacerdotibus confiteamur : ut uidelicet confitendo humiliemur, et per humilitatis meritum percipiamus remissionem peccatorum. Superbis enim resistit Deus, sed humilibus dat gratiam . Magnus est confessionis fructus. Dicit quidam penitens in alio psalmo, Dixi, confitebor: et tu remisisti impietatem  peccati mei . Attende quam uelox est misericordia Dei homini confitenti. Nondum confitetur, sed deliberatum habet in corde suo ut confiteatur, ideo a peccato mundatur. Hoc significat, quod Dominus leprosis precipit dicens: Ite, ostendite uos sacerdotibus. Et cum irent in uia, sanati sunt . Publicanus quid ait? Deus propitius esto mihi peccatori. Descendit iustificatus . O beata confessio! quanti per te mundantur, sanantur, iustificantur? Igitur unusquisque nostrum dicat humiliter, dicat lachrymabiliter, dicat ex affectu, dicat ex corde: Ego dixi, Deus, miserere mei: sana animam meam, quia peccaui tibi. Quid est, Peccaui tibi? peccaui coram te, uel contra te. Quid est peccaui tibi? rationem tibi redditurus pro peccato. Talia dicunt amici confitendo. Audiamus quid dixerunt inimici errando.

6. Inimici mei dixerunt mala mihi. Hec uerba proprie pertinent ad caput, Ac si dicat, Ego ueni, mediator  Dei et hominum . Sed inimici hoc non attendentes, et me hominem tantum non Deum esse credentes, dixerunt hec mala mihi, id est, de me: Quando morietur, et peribit nomen eius? Optabant enim, ut moreretur, et nomen eius deleretur de terra . Mortuus est Christus, et admirabile factum est nomen eius. Granum frumenti cadens in terra mortuum est, et inde amplius multiplicatum . Sic etiam corpus Christi crescere consueuit in tribulatione. Dicebant inimici Iudei: Quando morietur? Quando poterimus eum occidere? Et sic peribit nomen eius, id est, fama eius. Facit etiam mentionem de traditore suo Iuda, qui caput erat inimicorum, cum subiungit:

7. Et si ingrediebatur ut uideret, uana loquebatur, 193 cor eius congregauit iniquitatem sibi. Ingrediebatur tamquam fraudulentus, tamquam explorator, tamquam insidiator: non ut imitaretur, sed ut uideret quid posset reprehendere, quid accusare, quid calumniari. Cor eius tractabat de morte Christi, et  sic congregabat iniquitatem sibi. Melius enim erat ei, si natus non fuisset homo ille . Quod passum est caput, patiuntur et membra. Si me  persecuti sunt, et uos persequentur . Apostolus dicit, Propter subintroductos falsos fratres, qui subintroierunt explorare libertatem nostram . Hi sunt hypocrite, simulatores mali, adiungentes se ficta caritate, captantes omnes motus, omnia uerba sanctorum, in omnibus laqueos inquirentes. Tales multi inueniuntur intra societatem fratrum, qui spiritualia studia relinquentes, torpentes otio, appetunt quotidie audire et uidere et loqui uanitatem: totum diem expendunt in fabulis, in curiositate, in stultitia. Prauis etiam concupiscentiis atque illicitis cogitationibus animum subiugantes, corde congregant iniquitatem sibi, idest, ad detrimentum suum. Sibi congregauerunt, non mihi, quomodo Iudas sibi, non Christo. Egrediebatur foras, et loquebatur in idipsum. Egrediebatur ad Iudeos , et  loquebatur in idipsum, idest uno consilio, una conspiratione. De talibus dicit Apostolus: A nobis exierunt, sed non erant ex nobis . Siue intus sint, siue foris, semper hoc loquuntur, quod pertinet ad uanitatem, et semper congregant sibi iniquitatem et damnationem. Multi sunt intus corpore, et foris corde: sicut de quibusdam Isrelitis dicitur, quia corde reuersi sunt in Aegyptum . Et alibi dicit quidam in psalmo: Et cor meum dereliquit me . Quisquis mente uagatur et inania cogitat, ipse foras egreditur. Si autem id quod inutile et uanum est, cor nostrum delectabiliter meditatur, idipsum et lingua nostra libenter loquitur. uis scire de fratre, quale cor habet? Attende unde libentius loquatur. Ex abundantia enim cordis os loquitur . Et bonus homo de bono thesauro cordis sui profert bona, et malus homo de malo thesauro cordis sui profert mala . Custodiamus, fratres, introitum nostrum, maneamus intus, et magnam ex istis uerbis attendamus edificationem nostram. Prius  dixit, Ingrediebatur, nec dixit, ut ageret, sed uideret: iam notatur uagatio oculorum et curiositas, quod uitium uehementer solet nocere conuersis. Audi aliud uitium: uana loquebatur. Audi tertium: Cor eius congregauit iniquitatem sibi. Peruerse cogitationes separant a Deo . Hec tria studia sunt otiosorum in claustro: uagatio oculorum, superfluitas uerborum, peruersitas cogitati num. Hec tria uitia eiiciunt fratrem de claustro. Ad hoc autem foras libenter egreditur, ut uanitatem quam in corde gestat, extra licentius uideat et loquatur. Egressus Iudas loquntus est ad Iudeos . Sed quid illi? Aduersum me susurrabant omnes inimici mei: aduersum me cogitabant mala mihi. Que aduersa mihi erant et nociua, secretis consiliis et cogitationibus exquirebant. Timebant enim, ne forte tumultus fieret in populo . Sciendum autem est, quia susurrare magnum peccatum est. Hinc per quemdam sapientem  dicitur: Susurro et bilinguis maledictus: 194 multos enim turbauit pacem habentes .

9. uerbum iniquum constituerunt aduersum me. Constituerunt enim, ut aduersus Iesum falsum diceretur testimonium . uerbum etiam iniquum fuit, quando dixerunt. Crucifigatur. Et, Reus est mortis . Ipsi de me ita fecerunt. Sed, Numquid qui dormit non adiiciet ut resurgat? Ille qui tam facile potest resurgere a morte, quam facile potest dormiens excitari a somno, numquid non adiiciet morti sue ut resurgat? Numquid non resurget ille, qui ait, Potestatem habeo ponendi animam meam, et iterum sumendi eam ? Et Adam dormiuit , quando de latere eius Eua formata est . Adam in figura Christi, Eua in figura Ecclesie. Dum dormisset Christus in cruce, de latere eius sacramenta Ecclesie fluxerunt . Et unde dormiuit? Ex illo qui ingressus est ut uideret.

 10. Etenim homo pacis mee, in quo speraui, qui edebat panes meos, magnificauit super me supplantationem. Non fuit mirum, si inimici mei cogitabant aduersum me mala mihi: quia et homo pacis mee, idest, Iudas, cum quo pacem habebam, et qui se pacificum simulabat: in quo speraui, quantum ad estimationem hominum. Putabant enim quod ei multum crederem, et in eo multum confiderem, qui edebat panes meos, ides, cui ego intinctum panem porrexi: uel panes meos spirituales edebat, quia quotidie predicationem meam audiebat. Maiorem supplantationem super me magnificauit, quam alii: quia etiam osculo tradidit. Nolite estimare, fratres, ut illi qui ad conuersationem ueniunt, et habitum sancte religionis assumunt, omnes sint sancti, omnes sint religiosi. Et Iudas inter Apostolos Apostolus erat: sperabatur quod sanctus esset: et ipse fur erat et latro  Sed quomodo eum Christus patienter sustinuit, ita si nos aliquos habemus simulatores, qui sedeant ad mensam nostram, qui sint nobis coniuncti:  in osculo pacis equanimiter exemplo Domini nostri tolerandi sunt: quia qui malum non tolerat, ipse per impatientiam suam sibi testis est, quia bonus non est. Quod si aliquis talis patienter a nobis toleratur: illi quidem detrimentum magnum est, nobis autem propter uirtutem patientie magna merces a Domino reddetur. Scire autem debemus quia sicut laudabile ualde est, et ad magnam perfectionem pertinet bonum esse inter malos: ita econtrario ualde detestabile est, et ad magnam peruersitatem pertinet malum esse inter bonos. O quam gloriosum est et acceptabile Deo, si intra multos superbos unus est humilis, intra multos iracundos unus est mitis, intra multos luxuriosos unus est castus, intra multos inordinatos unus est religiosus! Ita nimis turpe est, et uehementer Deo displicet, cum intra multos humiles unus est superbus, intra multos castos unus est immundus, intra multos mansuetos unus est iracundus, intra multos religiosos unus est peruersus. Tolerandus est, quia Dominus precepit: sed ipse iram Dei  non effugiet. Et sicut bonus pro sua laudabili perfectione maiorem quam ceteri homines recipiet a Domino retributionem: ita et cum Iuda traditore maiorem recepturus est damnationem. Magnificauit enim super Christum 195 supplantationem, quia membra eius a bono proposito studuit peruerso exemplo suo supplantare. Christus tamen non se modo uindicat, sed patienter tolerat et orat. In futuro tamen mala que faciunt, nisi modo resipuerint, malis est redditurus. Et ideo dicit:

11. Tu autem, Domine, miserere mei, et resuscita me, et retribuam eis. Ut hoc sit misereri, ut me a morte resuscites: et retribuam eis in futuro. Omnes ante tribunal Christi astabimus, rationem reddituri, et recepturi secundum quod unusquisque gessit in corpore, siue bonum siue malum . Scio autem quia resuscitabit me. Et ponit caussam unde sciat, cum subiungit:

 12. In hoc cognoui quoniam uoluisti me: quoniam non gaudebit inimicus meus super me. Quasi  me superato. Quia gauisi sunt Iudei, quando uiderunt Christum crucifixum. Implesse se arbitrati sunt uoluntatem nocendi, [a 1Kb] effecto fructu seuitie. uiderunt Christum in cruce pendentem, mouerunt caput, dicentes: Si Filius Dei es, descende de cruce . Non descendebat, qui poterat. Non impotentiam demonstrabat, sed patientiam docebat. Si enim hec illis dicentibus, de cruce descenderet, his quasi insultantibus cessisse uideretur, et uictus, opprobria tolerare non potuisse crederetur. Magis mansit in cruce illis insultantibus, fixus illis nutantibus. Ideo enim caput agitabant, quia capiti non herebant. Docuit nos plane patientiam. Nam quod est fortius, fecit, qui noluit facere quod Iudei prouocabant. Multo est enim potentius de sepulcro surgere, quam de cruce descendere. Quoniam non gaudebit inimicus meus super me. Gauisi sunt ergo, [b 1Kb] sed resurrexit Christus, glorificatus est Christus. uident  modo in nomine eius conuerti genus humanum: modo insultent, modo caput agitent, imo iam caput figant.

13. Me autem propter innocentiam suscepisti. Me flagellatum sine merito, occisum sine debito, propter innocentiam, propter integritatem, sine peccato, suscepisti sanandum, quemadmodum medicus egrotum. Et confirmasti me, Dando immortalitatem et impassibilitatem. In conspectu tuo. In maiestate et diuinitate tua. In eternum. Quia Christus resurgens ex mortuis iam non moritur, mors illi ultra non dominabitur . Ecce propter innocentiam Christus suscipitur, susceptus in eternum confirmatur. Attendite, fratres, uia ad Dominum innocentia est. Hinc alio psalmo quesitum est. Quis ascendet in montem Domini? Et continuo adiunctum est: Innocens manibus et mundo corde . Ille innocens est, qui nec sibi nocet, nec alteri. Attendamus igitur caput nostrum in infirmitate nostra  positum. Beatus enim qui intelligit super egenum et pauperem: et discamus in illo uirtutem innocentie, qui cum malediceretur, non maledicebat: cum pateretur, non comminabatur: tradebat autem iudicanti se iniuste . Tamquam ouis ad occisionem ductus est, et sicut agnus coram tondente se, non aperuit os suum . Recte ergo ait, Me autem propter innocentiam suscepisti, et ideo merito confirmatus est in eternum. Hoc fecit, hoc docuit, hanc eius innocentiam prout possumus, 196 imitemur: ut non regnet in nobis peccatum , ut cum capite nostro suscipi a Deo Patre et confirmari mereamur in eternum. Et ne ingrati simus, agamus ei gratias pro tantis suis beneficiis, et toto corde, tota deuotione dicamus quod subditur: Benedictus Dominus Deus Isrel. Inde sit benedictus et laudatus, tamquam dominator, creator Isrel, idest uidentium eum per fidem, et credentium uidere eum per speciem: qui intelligunt Filium eius Deum esse et hominem. Et ista benedictio incipiat ab hoc seculo,  et duret usque in seculum subsecutiuum. Fiat, fiat. Hic habetur in Hebreo, Amen, amen. Que uerbi replicatio indissolubilem significat confirmationem. Qua uerbi repetitione ipse Dominus usus est in Euangelio, ubi ait: Amen, amen dico uobis : ad confirmandam uidelicet sententiam suam. In quo donat nobis intelligere, quia quod sic ueritas duplicat, constanter affirmat.



TITULUS PSALMI XLI.

1. Iste psalmus intitulatur hoc modo, In finem, intellectus filiis Chore. Sic est titulus in psalmo, quomodo clauis in domo. Sicut enim per clauem reseratur domus, ut interiora uideantur: ita per titulum aperitur psalmus, ut spiritualia  que intus sunt, intelligantur. Magni sacramenti  res est ut Christiani appellentur filii Chore. Dicti sunt enim Christiani filii Crucifixi. Per Chore autem accipitur Christus, quia Chore interpretatur caluaria: et in loco Caluarie crucifixus est Christus . Locus uero ille, sicut quidam dicunt, ideo caluaria appellatus est, quia rei solebant ibi decaluari et decapitari. Igitur intellectus isto quem sequentis psalmi uoces nobis generant, attribuitur filiis Chore, id est, filiis crucis: directis in finem, id est ad summam beatitudinem peruenire desiderantibus. Materia iustus est secundum utramque uim anime. uel materia potest dici desiderium summi boni. In prima parte ostenuitur iustus secundum uim superiorem anime Deum desiderare, celestia sola appetere, aduersitates huius uite non timere. In secunda parte per illam uim superiorem animalitatem confortare, que cito mouetur a tribulatione. uox est perfectorum se in hoc psalmo spe future beatitudinis consolantium, et tribulationem huius uite patienter tolerantium. Attendunt enim, non esse condignas passiones huius temporis ad futuram gloriam que reuelabitur in nobis . Horum intentio est nos hortari, ut in tribulationibus positi, exemplo suo nos ipsos consolemur, atque in pressura  spe future remunerationis non deliciamus. Desiderium suum in principio psalmi, qui in finem tendere desiderant, sic exponunt: uox perfectorum:



PSALMUS XLI.

2. Quemadmodum desiderat ceruus ad fontes aquarum, ita desiderat anima mea ad te, Deus. Dicitur natura esse cerui, ut serpentem flatu suo extrahat, atque ipsum ad renouationem suam transglutiat. Quo absorpto, tanta siti propter uenenum inardescit, quod non sufficit ei de uno fonte potasse, sed ad plures currit. Ad hunc modum se perhibet hec anima 197 perfecta Deum desiderasse, dicens: Quemadmodum, idest, quam ardenter, desiderat et festinat ceruus, absorpto serpente, non ad unum tantum, sed ad plures aquarum fontes: ita, ad illum modum, et ardore et feruore anima mea, absorptis uitiis, desiderat peruenire ad te. Quia sicut plures fontes sitim cerui refrigerant, ita tu eris mihi refrigerium multarum miseriarum: ut per te deponam omnem uetustatem  peccati, et in nouitate reformer spirituali . Quoniam apud te est fons uite, ad quem tu ipse animas inuitare diguatus es, dicens: Si quis sitit, ueniat ad me, et bibat . Et iterum, Qui bibit ex aqua quam ego do, fiet in eo fons aque salientis in uitam eternam . Ideo,

3. Sitiuit anima mea ad Deum [c 1Kb] fontem uiuum. Hic fit conuersio persone ad auditores: ut admoneantur et edificentur. Hoc enim habent iusti proprium, ut in omne quod dicunt aut faciunt, non suum tantum, sed aliorum profectum querant. Deus est fons uiuus, fons indeficiens. uel fortis et uiuus, idest incorruptibilis et immortalis. Curre ad fontem, uel fortem uiuum. Cursus tuus sit affectus tuus. Cursus tuus sit desiderium tuum. Sed noli utcumque, noli ut qualecumque animal currere: ut ceruus curre. Ceruus, interemtis serpentibus, maiore siti inardescit, ad fontes acrius currit. Serpentes uitia tua sunt. Consume serpentes iniquitatis , tunc amplius desiderabis fontem ueritatis. Sed audiamus, quid  felix anima ista sitiuit. Quando ueniam et apparebo ante faciem Dei? Quando ueniam? Quod citius est, tardum desiderio est. Hoc est autem quod sitio, uenire et apparere. Apostolus ait, Filii Dei sumus, sed nondum apparet quod erimus. Scimus autem quoniam cum apparuerit, similes ei erimus: quoniam uidebimus eum sicuti est . Hoc est  quod sitit. Sitio in peregrinatione: sitio in cursu, satiabor in aduentu. Unde alibi dicit: Satiabor cum apparuerit gloria tua . Interim dum meditor, dum curro, dum in uia sum, antequam ueniam, antequam appaream:

4. Fuerunt mihi lacryme mee panes die ac nocte:  dum dicitur mihi quotidie, Ubi est Deus tuus? Fuerunt mihi, inquit, lacryme mee non amaritudo sed panis. Suaues  erant ipse lacryme. Sitiens illum fontem, quia bibere nondum poteram, auidius meas lacrymas manducabam. Non enim dixit, facte sunt mihi lacryme mee potus, ne ipsas desiderasse uideretur, sicut fontes aquarum: sed seruata illa siti, qua inardesco ad fontes aquarum, panis mihi facte sunt lacryme mee, dum differor. Et utique manducando lacrymas meas, sine dubio plus sitio fontes. Die quippe et nocte facte sunt lacryme mee panis. Cibum istum qui panis dicitur, die comedunt homines. Nocte dormiunt. Panem lacrymarum die ac nocte comedunt, siue totum accipias diem et noctem, siue diem intelligas pro huius seculi prosperitate, noctem uero pro huius seculi aduersitate. Siue, inquit, in prosperis rebus seculi, siue in aduersis rebus seculi, ego desiderii mei lacrymas fundo. Ego desiderii mei auiditatem non desero. Et cum in mundo bene est mihi, male est antequam apparebo  ante faciem Dei. Quid ergo 198 diei quasi gratulari me cogis? Si aliqua huius seculi prosperitas arriserit, nonne deceptoria est? nonne fluxa, caduca, mortalis, uolatica, transitoria? Nonne plus habet deceptionis quam delectationis? Cur ergo non ob et ipsa fiant lacryme mee panis? Si quidem et cum felicitas seculi circumfulget, quamdiu sumus in hoc corpore, peregrinamur a Domino . Et dicitur mihi quotidie, Ubi est Deus tuus? Quia paganus si mihi hoc dixerit, non illi et ego possum dicere, Ubi est Deus tuus? Deum quippe suum digito ostendit. Intendit enim digitum ad aliquem lapidem, et dicit, Ecce est Deus meus. Ubi est Deus tuus? Cum lapides irrisero, et erubuerit qui demonstrauit, tollit se a lapide, suspicit celum, et forte in solem digitum intendens, iterum dicit, Ecce Deus meus. Ubi est Deus tuus? Inuenit ille quod ostendit oculis carneis. Ego autem non quasi non habeo quem ostendam; sed non habet ille oculos, quibus ostendam. Potuit enim ille oculis  corporis mei ostendere Deum suum solem, quibus ego oculis ostendam solis creatorem? uerumtamen audiendo quotidie, Ubi est Deus tuus? et in lacrymis meis quotidianus pastus die ac nocte, meditatus sum quod audiui, Ubi est Deus tuus? Quesiui etiam ipse ego Dominum meum, ut si possem, non tantum crederem, sed aliquid et uiderem. uideo enim que fecerit Deus meus, non autem uideo ipsum Deum meum qui fecit hec. Sed quoniam sicut ceruus desiderat ad fontes aquarum, et est apud Deum fons uite: et in intellectum scriptus est ipse psalmus filiis Chore, et inuisibilia Dei, per ea que facta sunt, intellecta conspiciuntur : quid agam, ut inueniam Deum meum? Considerabo terram? facta est terra. Est magna pulchritudo terrarum, sed habet artificem. Magna miracula sunt seminum atque gignentium, sed habent ista omnia Creatorem. [a 1Kb] Attendo magnitudinem circumfusi maris: stupeo, miror, artificem quero. Celum suspicio: pulchritudinem siderum admiror, splendorem solis exserendo  diei sufficientem, lunam nocturnas tenebras consolantem. Mira sunt hec, laudanda sunt hec, uel etiam stupenda sunt hec. Neque enim terrena, sed etiam celestia. Nondum tamen stat sitis mea: hec miror, hec laudo: sed eum qui fecit hec, sitio. Redeo ad meipsum, et quis sim etiam ipse [b 1Kb] intra talia quero, perscrutor: et inuenio me habere corpus et animam: unum quod regat, alterum quod regatur. Corpus seruire, animam imperare. Discerno aliquid melius esse animam quam corpus: ipsumque inquisitorem talium  rerum non corpus, sed animam uideo. Et tamen hec omnia que cellustraui, per corpus ea me collustrasse cognosco. Terram laudabam, oculis cognoueram. Celum, sidera, solem, lunamque laudabam: oculis cognoueram. Oculi membra sunt carnis, fenestre sunt mentis. Interior est, qui per has uidet, qui quando cogitatione aliqua absens est, frustra patent. Deus meus qui fecit hec que oculis uideam, non est istis oculis inquirendus. Aliquid etiam per seipsum animus ipse conspiciat, utrum sit aliquid quod non per oculos sentiat, quasi colores et lucem: 199 non per aures, quasi cantus et sonum: non per nares, quasi odorum suauitatem: non per palatum et linguam, quasi saporem: non per totum corpus, quasi duritiam et mollitiem, rigorem atque feruorem, asperitatem lenitatemque pertractem: sed utrum sit aliquid quod intus uideat. Quid est, intus uideat? Quod neque color sit, neque sonus, neque odor, neque sapor, neque calor, aut frigus, aut duritia, aut mollitudo. Dicatur ergo mihi quem colorem habeat sapientia.  Cogitamus iustitiam eius, quia intus in ipsa cogitatione pulchritudine fruimur. [c 1Kb] Quid tamquam sonus ad aures? Quid tamquam uapor surgit ad nares? Quid ori infertur? Quid manu tractatur? Et delectat, et intus est, et pulchra est, et uidetur, et laudatur. Et si in tenebris sint oculi isti, animus illius luce perfruitur. Quid est illud quod Tobias uidebat, quando uidenti filio cecus uite consilium dabat ? Est ergo aliquid, quod animus ipse corporis dominator, rector, habitator uideat, quod non per oculos corporis sentiat, non per aures, non per nares, non per palatum, non per corporis tactum: sed per seipsum. Et utique melius quod per seipsum, quam quod per seruum suum [d 14Kb] est prorsus. Seipsum enim per seipsum uidet, et animus quoque ipse ut norit se, uidet se. Nec utique ut uideat se, corporalium oculorum querit auxilium. Imo uero ab omnibus corporis sensibus, tamquam impedientibus et perstrepentibus abstraxit se ad se, ut uideat se in se,  ut nouerit se apud se, collegit se. Sed nunquid tale aliquid Deus ipsius est, qualis est animus? Non quidem uideri Deus, nisi animo potest: nec tamen ut animus uideri potest. Aliquid enim querit animus iste, quod Deus est, de quo illi non insultent, qui dicunt, Ubi est Deus tuus? Aliquam querit incommutabilem ueritatem, sine defectu substantie. Non est talis ipse animus, deficit, proficit: nouit, ignorat: meminit, obliuiscitur: modo illud uult, modo non uult. Ista mutabilitas non cadit in Deum. Si dixero, Mutabilis est Deus: insultabunt mihi qui dicunt, Ubi est Deus tuus? Querens ergo Deum meum in rebus uisibilibus, et non inueniens: querens eius substantiam in meipso, quasi aliquid sit, et qualis ego sum, neque inueniens: [e 1Kb] quero aliquid super animam meam, et ecce sentio Deum meum. Ergo ut eum tangerem,

5. Hec recordatus sum, et effudi in me animam meam. Quando  anima mea contingeret quod super eam queritur, nisi anima mea super seipsam  effunderet se? Si enim in seipsa remaneret, nichil aliud quam se uideret, et cum se uideret, non utique dominum suum. Dicant iam insultatores mei, Ubi est Deus tuus? Dicam ego quamdiu non uideo, quamdiu differor, Manducabo die ac nocte lacrymas meas. Dicant illi adhuc, Ubi est Deus tuus? Quero ergo Deum meum in omni [f 1Kb] corpore, siue in terrestri, siue in celesti: et non inuenio. Meditatus sum tamen inquisitionem Dei mei, et per ea que facta sunt, inuisibilia Dei mei cupiens intellecta conspicere  , effudi super me animam 200 meam. Et non iam restant que tangam, nisi Deum meum. Ibi enim domus Dei mei super animam meam. Ibi habitat, inde me creauit, inde me gubernat, inde me consulit, inde me exspectat, inde me uocat, inde me dirigit, inde me ducit, inde me perducit. Ille enim qui habet altissimam in secreto domum, habet etiam in terra tabernaculum. Tabernaculum eius in terra, Ecclesia eius est , adhuc peregrina. Sed inquirendus est qui in tabernaculo inuenitur, uia qua peruenitur ad domum. Etenim cum effunderem super me animam meam, ad attingendum Deum meum, quare hoc feci? Quoniam ingrediar in locum tabernaculi. Nam extra locum tabernaculi errabo querens Deum meum. Quoniam ingrediar in locum tabernaculi admirabilis, usque ad domum Dei. Ecce quanta admiror in tabernaculo. Tabernaculum enim Dei mei in terra, homines sunt fideles. Admiror in eis ipsorum membrorum obsequium, quia in eis non regnat peccatum ad obediendum desideriis eius, nec exhibent membra  sua arma iniquitatis peccato : sed exhibent Deo uiuo in operibus bonis: anime seruienti Deo uiuo membra corporalia militare admiror. Respicio et ipsam animam obedientem Deo, distribuentem Deo opera actus sui, frenantem cupiditates, pelientem ignorantiam, extendentem se ad omnia dura et aspera toleranda. Iustitiam et caritatem impendentem ceteris. Miror et istas uirtutes in animo, sed adhuc in loco tabernaculi ambulo. Transeo et hec, et quamuis admirabile sit tabernaculum, stupeo cum uenio usque ad domum Dei. Dum miratur membra tabernaculi, ita perductus est ad domum Dei, quamdam dulcedinem sequendo interiorem, nescio quam occultam uoluptatem: tamquam de domo Dei sonaret suauiter aliquod organum. Et cum ille ambularet in tabernaculo, audito quodam interiore sono, deductus dulcedine Dei, sequens quod sonabat, abstrahens se ab omni strepitu carnis et sanguinis, peruenit usque ad domum Dei. Nam uiam suam, et ductum  se sic ipse commemorat, quasi diceremus ei: Miraris tabernaculum in hac terra, et quomodo peruenisti ad secretum Dei? In uoce, inquit, exultationis et confessionis, sonus epulantis. In domo Dei festiuitas sempiterna est. Non enim ibi celebratur aliquid et transit: festum sempiternum, chorus angelorum, uultus presens Dei, letitia sine defectu, dies festus ibi ita est, ut nec aperiatur initio, nec fine claudatur. De illa eterna et perpetua festiuitate sonat nescio quid canorum et dulce auribus cordis. Sed si non perstrepat mundus ambulanti in hoc tabernaculo, et miracula Dei in redemtione fidelium consideranti, mulcet aurem sonus festiuitatis illius, et rapit ceruum ad fontes aquarum.

Sed quia , fratres, quamdiu sumus in corpore, peregrinamur a Domino : et corpus quod corrumpitur, aggrauat animam, et deprimit terrena inhabitatio sensum multa cogitantem . Et si utcumque nebulis diffugatis, ambulando  per desiderium ad hunc sonum peruenerimus, interdum aliquid de illa domo nitendo carpimus: 201 onere tamen quodam infirmitatis nostre ad consuela recidimus, et ad solita ista dilabimur. Et quomodo ibi in ueneramus unde gauderemus, sic hic non deerit unde gemamus. Etenim iste ceruus manducans die ac nocte lacrymas suas, raptus desiderio ad fontes aquarum, interiorem scilicet ad dulcedinem Dei, effundens super se animam suam, ambulans in loco tabernaculi admirabilis usque ad domum Dei, et ductus interioris et intelligibilis soni iocunditate, ut omnia exteriora contemneret, et ad interiora raperetur: adhuc tamen homo est, adhuc hic gemit, adhuc carnem fragilem portat, adhuc inter scandala huius mundi periclitatur. Respexit et ad se, tamquam inde ueniens, et ait sibi, constitutus inter has tristitias: comparans hec illis, ad que uidenda  ingressus est, et que post uisa egressus est: Quare, inquit, tristis es anima mea, Et quare conturbas me?? Ecce iam quadam interiore dulcedine letati sumus. Ecce acie mentis aliquid incommutabile  perspicere potuimus: quare adhuc quoque tristis es, anima mea? Non enim dubitas de Deo tuo. Numquid enim non est quod tibi dicas contra illos qui dicunt, Ubi est Deus tuus? Iam aliquid incommutabile persensi: quare adhuc conturbas me? Spera in Deo. Et quasi responderet illi anima eius in silentio: Quare conturbo te, nisi quia nondum ibi sum, ubi est dulce illud, quo sic rapta sum quasi per transitum? Numquid iam bibo de fonte illo, nisi metuens? Iam nullum scandalum pertimesco: iam de cupiditatibus omnibus tamquam edomitis uictisque secura sum. Nonne aduersus me diabolus uigilat? Hostis meus nonne laqueos mihi quotidie deceptionis intendit? Non uis conturbem te posita in seculo, et peregrina adhuc a domo Dei mei? Spera in Deo, respondit conturbanti se anime sue, et quasi  rationem reddenti perturbationis sue propter mala, quibus abundat hic mundus: Interim, inquit, habita in spe. Spes enim que uidetur, non est spes. Si autem quod non uidemus speramus, per patientiam exspectamus .

Spera in Deo. Quare speras in Deo? [uers. 7.] Quoniam adhuc confitebor illi. Quid ei confiteberis? Salutare uultus mei et Deus meus. A me mihi salus esse non potest. Propter hoc dicam hoc, confitebor. Salutare tuum, o Deus Pater, est uultus mei, uidelicet est homo: sicut scriptum est, Formam serui accipiens et habitu inuentus ut homo : et est etiam Deus. Recte autem Fillum tuum dico salutare tuum: quia per eum hominem factum eternam nobis operatus es salutem. Et quasi diceret aliquis: Cur ita improperas, et uideris irasci anime tue dicens, Quare tristis es anima mea? et cetera. Respondit: Ad meipsum anima mea, idest, animalitas et sensualitas, scilicet illa pars anime inferior, que animat  et uiuificat corpus, Conturbata est, propter tribulationes que mihi inferuntur: et non inde culpandus est auctor, sed ad meipsum ferendum, idest, meo uitio est retorquendum. Ergo  quia ad me turbata est anima mea, et hanc perturbationem fecit superbia: Propterea memor ero tui de terra Iordanis, 202 et Hermoniim, a monte modico. Unde sum memor tui? A monte paruo, et de terra Iordanis, idest, baptismo ubi est remissio peccatorum. Etenim nemo currit ad remissionem peccatorum, nisi qui displicet sibi. Nemo currit ad remissionem peccatorum, nisi qui se confitetur peccatorem. Nemo se confitetur peccatorem, nisi qui se humiliauerit Deo. Ergo de terra Iordanis memor ero tui, et de monte paruo, ut tu facias magnum. Quoniam qui se exaltat, humiliabitur: et qui se humiliat, exaltabitur . Si autem interpretationem nominum queras, Iordanis est descensio eorum. Descende ergo, ut leueris. Noli extolli , ne elidaris. Et de Hermoniim a monte paruo. Hermon [a 1Kb] anathematisatio interpretatur.  Anathematisa teipsum, displicendo tibi. Displicebis enim Deo, si placueris tibi. Ergo quia Deus omnia bona nobis prestat, quia ipse bonus est, non quia nos digni sumus: quia ille misericors, non quia in aliquo promeruimus: de terra Iordanis memor ero tui. Propterea etiam memor ero tui: quia

8. Abyssus abyssum inuocat in uoce cataractarum tuarum. Abyssus profunditas quedam est impenetrabilis, incomprehensibilis. Putamus non cor hominis abyssus est? Quid enim profundius hac abysso? loqui homines possunt, uideri possunt per operationem membrorum, audiri in sermone: sed cuius cogitatio penetratur? Cuius cor inspicitur? quid intus gerat, quid intus possit, quid intus agat, quid intus disponat, quid intus uelit, quid intus nolit, quis comprehendit? Abyssus abyssum inuocat, homo hominem  lucratur. Non tamen in uoce sua, sed in uoce cataractarum tuarum, idest, predicatorum tuorum, qui per uocem suam regni celestis nobis aperiunt claritatem. Cataracte enim dicuntur fenestre. Tamen secundum quosdam cataracte dicuntur proprie aqueductus unde ebullit aqua. Tales sunt sancti prophete et Apostoli, a quibus nobis defluit uera doctrina. uel in uoce cataractarum, idest, predicantium, inuocat abyssus abyssum: quia uerba que predicant, ex nouo et ueteri Testamento confirmant. Abyssus inuocat abyssum, quia duo testamenta quoddam sibi mutuo conferunt adiumentum: quia uetus est prophetia noui, et nouum ueteris est expositio Testamenti. Audita autem predicatione, Omnia excelsa tua, idest, omnia iudicia tua alta, inuestigabilia, et fluctus tui, idest, comminationes tue, terrentes et tundentes super me transierunt. Superauerunt me et in imo demerserunt: sed tamen transierunt. Recessit ira, uenit misericordia. Transierunt fluctus, uenit tranquillitas. Agitabatur nauicula uentis, operiebatur  fluctibus: exclamauerunt periclitantes Deo, Salua nos: Et ipse imperauit fluctibus et mari, et facta est tranquillitas magna . Ubi abundauit peccatum, superabundauit gratia : quia in ira sua non continuit misericordias suas Deus. Unde et subditur:

9. In die mandauit Dominus misericordiam suam. Quid est in die, nisi in tempore gratie. Unde scriptum est, Ecce nunc tempus acceptabile, ecce nunc dies salutis . Sed quia et dies habet noctem, et gratia tribulationem , ideo in nocte tribulationis mandauit canticum laudis. Et hoc est, quod subdit: Et nocte canticum eius. Canticum in nocte, est laus Dei in tribulatione. In hoc discernuntur filii ire a filiis gratie, quia quando succedunt prospera, laudant Deum communiter boni et mali. Sed quando ueniunt aduersa, mali quidem murmurant, sed boni laudant.  Hinc alibi dictum est in psalmo, Benedicam Dominum in omni tempore, semper laus eius in ore meo . uel per diem fide illuminata Gentilitas, per noctem infidelitate cecata Iudea potest intelligi. In die mandauit Dominus misericordiam suam, quia in Gentilitate credente predicari precepit peccatorum remissionem, et uitam eternam. In nocte uero canticum: quia Iudee orbate uetus tantummodo reliquit Testamentum. Hinc alibi dicitur, In salicibus suspendimus organa nostra . In Iudeis tanquam in salicibus infructuosis, organa suspenduntur, quia legalia et prophetica uerba apud illos sunt. Pendent quidem, sed non resonant: quia illi in quibus suspenduntur, artem intelligentie spiritualis ignorant. Diximus, quia canticum in nocte, est laus Dei in tribulatione. Sed quia dum tribulamur, periclitamur: non solum laudare Deum nos oportet, sed etiam orare. Ideo subditur:

10. Apud me, oratio Deo uite mee: dicam Deo, Susceptor meus es. Cum Redemtor noster nos orare  iubeat, et idem dicat: Scit enim Pater uester, quid necesse sit uobis, antequam petatis eum : querendum uidetur, quare a sciente quibus indigemus, petere precipimur? Solent enim quidam heretici obiicere, quia scienti frustra loquimur. Quibus preter exemplum Domini, qui in monte Oliueti orauit Patrem: preter auctoritatem precepti, quo nos orare precepisse cognoscitur: breuiter responderi potest, Nos nequaquam ideo orationi incumbere, ut scienti omnia, quibus indigeamus, cupiamus indicare: sed ea que nobis sunt necessaria impetrare. Aliud est enim narrando te uelle aliquid indicare, aliud orando te uelle aliquid impetrare. In narratione quippe demonstrandum est studium, in oratione uero exaudiendi meritum. Et quoniam in sciente omnia, ita est misericordia, ut sit etiam in ipso iustitia: hoc quod per misericordiam uult indigentibus benigne largiri, uult quoque eosdem indigentes apud  iustitiam suam orando promereri. Oratio quippe in sacris literis frequentius accipitur, utilis et honestarum rerum apud Deum uel apud sanctos eius recta postulatio. Nihil est quod utilius possit facere seruus Dei, quam orare et laudare Deum. Sed si ueraciter uolumus orare, ualde attendendum et memorie commendandum est, quod dicitur, Apud me oratio mea Deo uite mee. Sepe quando oro, mens mea uagatur exterius, non intelligo quod dico. Tunc oratio mea non est apud me, neque ipse ego sum apud me. De talibus Dominus ait, Populus hic labiis me honorat, cor autem eorum longe est a me . Quomodo autem intendit Deus orationi mee, cui non intendo? Quod si in intimo arcano cordis mei oro Deum meum, et ea que ad salutem anime mee pertinent, peto: tunc possum ueraciter dicere, Apud me oratio mea Deo uite mee, id est, Deo qui prestat 204 mihi uitam presentem, et eternam. Et in ipsa oratione Dicam Deo, Susceptor meus es, id est, me infirmum suscepisti ad curandum, uel susceptor meus es, ne  in tribulatione succumbam. Magna nobis fiducia, fratres, quia susceptor noster est Deus. Ergo post tantas iniquitates et negligentiam properemus ad penitentiam: curramus in feruore spiritus ad gratiam, que neminem uult perire, sed omnes saluare . uenite  ad me omnes qui laboratis, et ego uos reficiam . Iterum infirma anima uidens se peregrinari, atque inter molestias et tentationes tribulari, dolendo et gemendo conqueritur dicens: Quare oblitus es mei? et quare contristatus incedo, dum affligit me inimicus? uidetur obliuisci Dominus seruos suos, quando eos permittit contristari, persecutionibus affligi, tentationibus concuti: nec eos cito exaudit, non uisibiliter adiuuat, non corporaliter eripit. Ideo autem dicit, Quare? quia nescit aliquis utrum hec patiatur ad probationem, siue ad damnationem. Sed ualde tremendum est, quod subdit:

11. Dum confringuntur ossa mea, exprobrauerunt  mihi, qui tribulant me inimici mei. Ossa enim  fortes sunt: et aliquando ipsi fortes tentationibus cedunt. Hec cum quisque considerat ex corpore Christi, ex uoce corporis Christi nonne clamat, Ut quid me repulisti? Ut quid tristis incedo, dum affligit me inimicus? Dum confringit ossa mea? Non carnes meas, sed etiam ossa mea: ut in quibus putabatur esse aliqua fortitudo, uideas cedere in tentationibus: ut ceteri infirmi desperent, quando fortes uident succumbere. Quanta ista pericula, fratres mei! Exprobrauerunt mihi, qui tribulant me. Iterum uox illa, Dum dicunt mihi per singulos dies, Ubi est Deus tuus? Et maxime ista dicunt in tentationibus Ecclesie: Ubi est Deus tuus? Quantum hec martyres audierunt, pro nomine Christi fortes et patientes! Et quantum illis dictum est, Ubi est Deus uester? Liberet uos, si potest. Tormenta enim ipsorum extrinsecus uidebant, coronas extrinsecus non uidebant. Et ego, quoniam propter hec ad me turbata est anima mea, quid ei aliud dicam, quam illud, Quare  tristis es anima mea? et quare conturbas me? Et quasi respondenti, Non uis, ut conturbem te, hic posita in tantis malis? suspirans ad bona, sciens et laborans, non uis, ut conturbem te? Spera, inquit, in Deum, quoniam adhuc confitebor illi. Dicit ipsam confessionem, et repetit spei confirmationem, Salutare uultus mei, et Deus meus.



TITULUS PSALMI XLII.

Titulus psalmi sequentis est, Psalmus Dauid. Psalmus iste conuenit alicui iusto ex societate prauorum et miseriis huius uite afflicto: dirigens nos in finem, id est, ad Christum. Materie est in hoc psalmo separatio iusti, hic in caussa tantum, in futuro autem separatio et persona et loco. Qui enim a malis hic in caussa discernitur, securus esse potest, quia in extremo iudicio totus et corpus, et anima separabitur. In prima parte petit iustus separari ab impiis. In secunda parte se affirmat intraturum in secretarium Dei. In tertia parte hortatur animalitatem suam,  ut speret in Domino. In quo patet intentio. Seipsum enim confortando intendit 205 confortare et debiles, quosque suo exemplo. uox fidelis:



PSALMUS XLII.

1. Iudica me Deus, et discerne caussam meam de gente non sancta, ab homine iniquo et doloso erue me. Non me iudicet inimicus: non falsa hominum opinio, que bonum malum, et econuerso malum bonum facit. Sed tu me iudica, qui iustus es atque misericors. Et discerne caussam meam, quam si iustam repereris, Erue me a gente non sancta, id est, ab infidelibus: Et ab homine iniquo, id est, a persecutore manifesto, et doloso, qui querit me latenter decipere. Non timeo  iudicium tuum, quia noui misericordiam tuam. Perfecta caritas foras mittit timorem . Non timeo te penaliter, quia amo te. Non interim in hac peregrinatione, nondum discernis locum meum, quia simul, cum zizaniis uiuo, usque  ad tempus messis : nondum discernis lucem meam. uel discerne caussam meam. Distet inter eum, qui in te credit, et eum qui in te non credit. Par infirmitas, sed dispar [a 1Kb] continentia. Par labor, sed dispar desiderium. Et debes hoc facere.

2. Quia tu es Deus fortitudo mea. Non presumo de uiribus meis, nec aliunde habere aliquam fortitudinem, nisi a te solo: et totam spem meam in te pono. In Deo faciemus uirtutem , et ipse ad nichilum deducet inimicos nostros. Aliquando facit homo in seipso fortitudinem. Appetit regnare, dominari, superior ceteris apparere. Non patitur iniurias, uindicat illatas. Qualis fortitudo humana est, non diuina: carnalis non spiritualis. Reddit malum pro malo, maledictum pro maledicto. Erubescit apparere uictus. Sed dum uincit hominem, ipse deterius a uitio superatur. Talis fortitudo est superbie. Fortitudo autem, que a Deo est, non carnis est, sed anime: non contra homines, sed contra uitia et diabolum. Ipsa est patientia, ipsa est humilitas, obedientia,  caritas, et cetere uirtutes animi, que a Deo sunt. Scriptum est, Qui confidunt in Domino, mutabunt fortitudinem . Hinc Apostolus nos admonet dicens: Noli uinci a malo, sed uince in bono malum . Deus ergo sit fortitudo nostra. In ipso eripiemur a tentationibus, per ipsum superabimus mundum et diabolum, uitia et peccata, ipsam carnem et desideria mala: ipsum etiam regnum celorum ui capiemus. Iuxta quod scriptum est, Et uiolenti rapiunt illud  Sed ad hec, que dicta sunt, contraria uidentur, que sequuntur, cum ait: Quare me repulisti? et quare contristatus incedo, dum affligit me inimicus? Si Deus est fortitudo eius, quomodo est repulsus? quomodo contristatus affligitur ab inimico? Nunquid inualida manus Domini? Sed sciendum, quia pius Dominus, quadam dispensatoria misericordia sua plerunque electos suos et repellendo retinet, et retinendo repellit. Sicut cum diabolus beatum Iob peteret ad tentandum. Ecce, inquit Dominus, in manu tua est . Sed quia eum repellendo retinuit,  ostenditur cum protinus addit: Tantum animam eius serua. Quantus autem uir iste fuerit, qui 206 a Deo relinquitur, et diabolo traditur, ipso Domino ad eundem diabolum dicente didicimus: ubi ait, Nonne considerasti seruum meum Iob, quod non sit ei similis in terra? uir simplex et rectus, ac timens Deum, et recedens a malo . Qui cum talis esset, poterat digne Domino dicere: Quare ergo me repulisti? Et quare tristis incedo, dum affligit me inimicus? Cui etiam dignius potuisset Dominus respondere, Ego quos amo, arguo et castigo: flagellat enim Dominus omnem filium, quem recipit . Et, Beatus qui suffert tentationem: quoniam cum probatus fuerit, accipiet coronam uite .  Ecce quare utiliter repellit Dominus seruos suos. Sed quia sancti uiri occulta Dei iudicia nesciunt, et plerosque deseri, et tentari damnabiliter sciunt: querunt  scire consilium Dei: ut si in aliquo displicent ut deserantur, citius corrigere ualeant ne reprobentur. Unde protinus adiungit:

3. Emitte lucem tuam et ueritatem tuam. Nisi enim nos illuminet, in tenebris sumus. Nisi nos doceat ueritatem, errabimus. Quid autem  aliud lux Dei, nisi ueritas Dei. Aut quid ueritas Dei, nisi lux Dei. Aut quid utrunque nisi unus Christus? Ego  lux sum mundi. Ego uia, ueritas et uita . Recte ergo subiungitur, Ipsa me deduxerunt et adduxerunt in montem sanctum tuum, et in tabernacula tua. Ac si dicat, Ipsa lux et ueritas tua, deduxerunt me, de errore ad fidem tuam: et adduxerunt in montem sanctum tuum. Id est, in perfectionem et eminentiam uirtutum. Et in tabernacula tua, id est, in unitatem et societatem sanctorum. Ideo presens Ecclesia tabernaculum dicitur, quia in  ea Domino militatur. Tabernaculum autem habitatio est militantium: et militia est uita hominis super terram . Bene autem non ait, tabernaculum, sed tabernacula: quia multe sunt congregationes sanctorum, et in multis locis seruit Domino militia Christiana. Nam alia sunt tabernacula coniugatorum fidelium, alia continentium, alia inchoantium, alia prouectorum, alia perfectorum, alia auditorum et subditorum, alia prelatorum et predicatorum. Omnia uni militant Regi. Et si diuersa sunt studia, diuersorum est intentio una. Cum audis lucem, munda oculum. Illa lux cordis mundum oculum requirit. Beati mundo corde quoniam ipsi Deum uidebunt . Cum audis tabernaculum, bellum intellige, hostem caue. Sed iam ducti in tabernaculum, et positi in monte sancto eius, quam spem gerimus? sequitur, et dicit:

4. Introibo ad altare Dei. Quod est illud altare? Ad Deum, qui letificat iuuentutem meam. Id est, qui me iuuenem factum, deposita omni uetustate, letificabit,  dando immortalitatem et impassibilitatem. Altare Dei est ipse Filius Dei. Ad hoc altare introimus modo per fidem, postmodum introibimus per speciem. Et in hoc altari modo offerimus Deo Patri uota et sacrificia, cor contritum et humiliatum , orationes et preces: postmodum repulsa omni tristitia in eodem altari, in ipsa diuinitate sacrificium tantummodo offeremus laudis, et non orationis. Letificabitur iuuentus nostra in resurrectione, et postquam Deus erit omnia in omnibus . Iam 207 nichil deerit, quod necessarium postulare sit: sed tantummodo laudibus diuinis uacare. Sed ad illam laudem quisquis peruenire appetit, prius oportet, ut hic inchet: ideo subdit, Confitebor tibi in cythara, Deus Deus meus. Ubi repetitio, affectus et deuotionis indicium est. In hoc differt cythara a psalterio, quia psalterium a superiori parte, cythara ab inferiori reddit sonum. In his duobus organis in plerisque psalmorum locis precipimur confiteri Domino. Utraque  sunt placita Deo, et  suauia auribus eius. Quando dicebat Apostolus predicare euangelium Dei, et illud non ab hominibus, neque per hominem, sed per Iesum Christum accepisse , desuper sonabant chorde. Cum uero dicebat: Gloriamur in tribulationibus, scientes, quia tribulatio patientiam operatur, et cetera : cythara sonabat, ex inferiori quidem, sed tamen dulciter. Omnis enim patientia dulcis est Deo. Dicit ergo, Confitebor tibi in cythara: propter illud, quod dixerat, Quare tristis incedo, dum affligit me inimicus? Patiebatur ex inferiori afflictione, et in eo ipso uolebat placere Deo, et gestiebat gratias agere fortis in tribulationibus: et quia sine his esse non poterat [b 1Kb] patientia, Deo dicebat.

 5. Inter hec alloquitur animam suam, consolans, et dicit: Quare tristis es, anima mea? et quare conturbas me? Sed quis est, qui loquitur ad animam? Intelligimus habere nos aliquid, ubi imago Dei est: mentem scilicet atque rationem. Ipsa est, que inuocat lucem et ueritatem Dei. Ipsa est, qui iniustum capimus et iustum, qua discernimus uerum a falso. Ipsa uocatur intellectus, quo carent bestie. Intellectus ergo noster alloquitur animam nostram, superior pars anime inferiorem. Ista in tribulationibus marcida est, fessa in languoribus, in tentationibus contracta, egra in laboribus. Erigit eam mens desuper, capiens ueritatem. Audit illam uocem Dei internam. Audit rationabile carmen intrinsecus. Ita enim desuper in silentio sonat quiddam, non auribus, sed mentibus: ut quicunque illud audit melos, tedio afficiatur ex strepitu corporali, et tota uita ista humana tumultus ei quidam sit, impediens auditum interni cuiusdam soni nimium delectabilis et ineffabilis. Et cum  ita contingit, et ex aliqua perturbatione uim patitur homo, alloquens animam suam dicit: Quare tristis es, anima mea? Quedam sonat presens allocutio, reliqua purgat fidelis confessio. Unde et subdit: Spera in Deo. Expecta Dominum remuneratorem, quia iam confessus, adhuc confitebor illi. Modo confiteor afflictus: futurum est, ut adhuc confitear renouatus et letificatus. Et hec est, et erit mea confessio, Salutare uultus mei, et Deus meus. Et hec est, magna caussa sperandi, quia Saluator meus est uultus mei, id est, habens uultum meum, formam meam, et pro me est homo factus , et ipse est Deus meus.



208 TITULUS PSALMI XLIII.

1. In finem filiis Chore ad intellectum. Psalmus iste proponitur filiis Chore, id est, filiis passionis et crucis, ad intellectum habendum subaudis: ut intelligant per temporalia bona data antiquo populo, significata esse spiritualia bona, que iam dantur Christiano populo, et plenius dabuntur in futuro. Filiis Chore dico, directis in finem, per  hunc intellectum. Materia sunt martyres, qui etiam loquuntur. In prima parte ponit distinctionem beneficiorum Dei, que facit Deus huic populo, et que fecit priori populo: ostendens hec esse eterna, illa uero fuisse temporalia. In secunda parte ponit mala, que sustinent in hac uita, quamuis in futuro sint habituri multa bona. Quod autem iusti in hac uita patiuntur mala temporalia: contra hoc est, quod priores populi liberabantur a corporalibus penis. In tertia parte orat liberari a malis huius uite in tempore resurrectionis. Intentio est nos inuitare ad patientiam, ne contristemur pro temporalibus penis. uox martyrum, ostendentium, que bona fecit Deus antiquis patribus, cum dicit:



PSALMUS XLIII.

2. Deus auribus nostris audiuimus. Notandum nobis est, quod non tantum dicit, audiuimus: sed iungit, auribus nostris. Consonant uerba prophetie, uerbis que Dominus dicit in Euangelio: Qui habet auros audiendi, audiat . Multi habent aures carnis, non cordis, quia exterius audiunt, intus non recipiunt. Propterea dicitur, auribus nostris, ut que  dicuntur, audiamus cum intentione et intelligentia, que aures sunt cordis. Et ut hec auditu digna commendaret: non quilibet, inquit, homines, sed Patres nostri, Patriarche et prophete annuntiauerunt nobis per Scripturas suas, opus quod operatus es in diebus eorum. Quomodo liberasti eos de Aegypto, et per mare Rubrum eduxisti, custodisti in deserto , et cetera talia. Et annuntiauerunt etiam nobis opus, quod operatus es. In diebus antiquis: quod fecisti in exordio de creatione celi et terre, de his que contigerunt ante diluuium. Et hoc est opus, quod fecisti in diebus eorum, quod annuntiauerunt Patres nostri.

 3. Manus tua, id est, uirtus et potentia tua, gentes disperdidit, uidelicet Amorrheum, Iebuseum, Pherezeum, et plantasti eos, scilicet patres nostros. Dictum est a simili arboris plantate, que ad hoc plantatur, ut radicetur et fructificet. Hoc modo disperdidit eos manus tua, quia prius afflixisti eos per multa bella, et sic expulisti eos, de terra sua, ut istos introduceres et plantares, eorumque regnum tua misericordia confirmares. Sed forte illi adeo ista potuerunt, quia fortes erant, quia preliatores, quia inuicti, quia exercitati. Non hoc nobis indicauerunt Patres nostri. Non hoc habet Scriptura. Sed quid habet, nisi quod sequitur? Non enim in gladio suo, id est armatura sua, possederunt terram, et brachium, id est, robur, eorum non saluauit eos, ab inimicis. Si enim 211 [* 1Kb] seipsos non potuerunt saluare ab illis gentibus: multominus constat ut propria uirtute terram illorum potuissent possidere. Brachium, inquam, non saluauit eos: Sed dextera tua, id est, fauor gratie tue, quia sepe eos quibus fauemus, ad dexteram  nostram collocamus: Et brachium tuum, id est, fortitudo tua: quia in brachiis habet homo fortitudinem: Et illuminatio uultus tui, id est, prudens consilium, siue miracula, que erant eis demonstratio uultus tui, id est, gratie et beneuolentie tue. Quid est quod talibus signis affuisti in eis, ut presens intelligereris? Numquid enim quando nobis aliquo miraculo Deus adest, faciem ipsius oculis nostris uidemus? Sed effectu miraculi suam presentiam insinuat hominibus. Denique qui mirantur ad huiusmodi facta, dicunt: uidimus Deum presentem. Hec autem ideo fecisti eis, Quoniam complacuisti in eis. Hoc est , sic cum eis gessisti, ut placeres in eis, ut quisquis eos attenderet quomodo cum eis ageretur, diceret: Quia uere Deus est cum illis, et Deus eos [a 1Kb] adiuuat.

4. Sed quia hec in figura contingebant illis , scripta sunt autem ad edificationem nostram : etiam titulus ad intellectum  est positus. Hoc opus Domini quod de dispersione gentium audiuimus facta temporaliter in patribus antiquis, etiam nunc uidemus adimpleri spiritualiter in spiritualibus uiris. Harum gentium mentionem Moyses facit, ubi ait: Cum introduxerit te Dominus Deus tuus in terram quam possessurus ingredieris, et deleuerit gentes multas coram te Hetheum et Gergeseum, Amorrheum et Chananeum, Pherezeum et Heueum et Iebuseum: gentes septem multo maiores numero quam tu es, et robustiores te: tradideritque eas Dominus tibi: percuties eas usque ad internecionem . Septem iste gentes, septem sunt spiritualia uitia, que per gratiam Dei unusquisque spiritualis miles exsuperans, exterminare penitus admonetur. Quod uero maioris numeri esse dicuntur, hec est ratio: quia plura sunt uitia, quam uirtutes. Et ideo in catalogo quidem dinumerantur septem nationes, in expugnatione uero earum sine numeri ascriptione ponuntur. Ita enim dicitur, Et  deleuerit gentes multas coram te . Numerosior est enim quam Isrel carnalium passionum populus, qui de hoc septenario fomite uitiorum ac radice procedit. De Gastrimargia namque nascuntur commessationes et ebrietates: de fornicatione turpiloquia, scurrilitas ludicra, atque stultiloquia. De Philargyria mendacium, fraudatio, furta, periuria, turpis lucri appetitus, falsa testimonia, uiolentie, inhumanitas atque rapacitas. De ira homicidia, clamor et indignatio. De tristitia rancor, pusillanimitas, amaritudo, desperatio. De acedia ociositas, somnolentia, importunitas, inquietudo, preuaricatio, instabilitas mentis et corporis, uerbositas et curiositas. De [b 10Kb] xenodochia contentiones, hereses, iactantia ac presumtio nouitatum.  De superbia contemtus, inuidia, inobedientia, blasphemia, murmuratio, detractio, aliaque plurima similia. Que cum sint multo maioris numeri 212 quam uirtutes, deuictis tamen illis septem principalibus uitiis, ex quorum natura ista procedunt, omnes protinus conquiescunt, ac perpetua pariter internecione delentur. Quod autem he pestes etiam robustiores sint, manifeste nature ipsius impugnatione sentimus. Fortius enim militat in membris nostris  oblectatio carnalium passionum, quam studia uirtutum, que non nisi summa contritione cordis et corporis acquiruntur. Quod uero istarum perniciosarum gentium regiones salubriter possidere precipimur, ita intelligitur. Habet enim unumquodque uitium in corde nostro propriam stationem: sed cum Isreli populo, id est, uirtutibus contra se dimicantibus fuerint uitia superata, locum quem sibi in corde nostro concupiscentie uel fornicationis spiritus retinebat, deinceps castitas obtinebit. Quem furor ceperat, patientia uindicabit. Quem tristitia, mortem  operando, occupauerat, salutaris et plena gaudio letitia possidebit. Quem acedia uastabat, incipit excolere humilitas. Et ita singulis uitiis expulsis, eorum loca, id est affectus contrarios, possidebunt filii Isrel, id est, anime uidentes Deum. Quia ergo omnipotens Deus quod corporaliter operatus est in antiquis patribus, etiam nunc operari spiritualiter non cessat in nobis: recte ei dicit Ecclesia quod subditur:

5. Tu es ipse rex meus et Deus meus. Tu es ipse  non mutatus. Tempora mutata sunt, Creator temporum non mutatur. Tu me soles ducere, ut Rex: tu mihi soles subuenire ut Deus. Qui mandas salutes Iacob. Quid est, Qui mandas? etiam si tu per tuam prorsus substantiam atque naturam, qua es quicquid es, occultus es: nec per hoc quod es, interfuisti patribus, ut facie ad faciem te uiderent: tamen per quamlibet creaturam tu mandas salutes Iacob. Non solum per te ades, sed per quamcumque creaturam affueris, tu mandas, ut fiat hoc  pro salute seruorum tuorum, quod faciunt quibus mandas. Tu es ipse, inquit, per quem patres nostri inimicos suos destruxerunt, rex meus, regens me spiritualiter secundum bonos mores et uirtutes, ut iam non dominetur mihi diabolus, nec uitia: neque regnet peccatum in meo mortali corpore . Et Deus meus, quia te adoro, te colo, qui mandas salutes Iacob, id est, qui per salutaria mandata tua saluas eos qui luctantur et uitia supplantant. Iacob enim supplantator interpretatur. Ista preterita sunt: de futuro quid erit?

6. In te inimicos nostros uentilabimus cornu. In te cornu nostro, id est, fortitudine et defensione nostra, uentilabimus, id est, proiiciemus et dispergemus inimicos nostros, tam carnales quam spirituales: quod fiet in iudicio, ubi sancti perfecti uiri iudicando separabunt malos a bonis, quomodo aliquis uentilando diuidit paleas a granis . Hoc est quod Dominus discipulis suis promittit, dicens, In regeneratione  cum sederit Filius hominis in sede maiestatis sue, sedebitis et uos iudicantes duodecim tribus Isrel . Tunc implebitur quod modo subditur: Et in nomine tuo spernemus insurgentes in nobis. Modo spernunt, 213 quia tuum nomen reclamamus, quia tibi uindiciam relinquimus, quia humiles et pauperes propter nomen tuum sumus: sed in ipso nomine cui credidimus, eos qui modo insurgunt in nobis ad persequendum, in futuro tamquam uictos, sicut uiles et reprobatos despiciemus. Et bene dico, in nomine tuo.

7. Non enim in arcu meo sperabo, id est, in calliditate mea. Arcus a longe trahit. Ideo per arcum prouidentia uel prudentia humana designatur. Quasi  in arcu suo sperat, qui in sensu confidit, et prudentie sue innititur. Unde scriptum est, ue qui sapientes estis in oculis uestris, et coram uobismetipsis prudentes . Quo contra Salomon nos admonet, dicens: Habe fiduciam in Domino ex toto corde tuo, et ne innitaris prudentie tue . Non sperat ergo in arcu suo, qui in sensu suo et in prudentia sua non confidit. Et gladius meus, id est, armatura mea, fortitudo mea, non saluabit me. Quemadmodum et patres nostri non sunt in gladio saluati. Hec sunt duo, in quibus ualde confidunt homines seculi: in calliditate propria, et uirtute. Sed iste totam saluationem suam in Deo constituit, cum subiungit:

8. Saluasti enim nos de affligentibus nos. Preteritum ponit pro futuro. Usus enim prophetarum est, sic quedam prescire futura, et tam certa habere, ac si iam sint preterita. Ac si diceret: Saluabis nos in futuro ab his qui modo propter te affligunt nos. Et odientes nos confudisti, id est perseuerantes in odio  nostro confundes, et erubescere facies, ostendendo eis mala que fecerunt, damna bonorum que amiserunt, penas eternas quibus puniendi sunt. O quam fera, quam dura confusio erat eis quibus dicetur: Amen dico uobis, nescio uos. Et, Ite, maledicti, in ignem eternum .

9. Confusis inimicis, In Deo laudabimur tota die. Tunc erit unus dies, una eternitas. Tunc laus erit unicunique a Deo. Laudabimus et laudabimur: nos in te, et tu in nobis. Et in nomine tuo, id est, ad honorem nominis tui, Confitebimur tibi in seculum: quia scriptum est: Beati qui habitant in domo tua, Deus, in seculum seculi laudabunt te . Hec futura sic certa sunt nobis, quomodo illa preterita que audiuimus a patribus nostris. Sed quid modo?

10. Nunc autem repulisti, id est, uideris repulisse per hoc, quod in presenti nos permittis affligi et confudisti nos, non in conscientia nostra, sed in facie hominum, et non egredieris in uirtutibus nostris. Procedimus ad inimicos nostros, et tu nobiscum non  procedis: preualent illi, nos inualidi sumus. Ubi est illa uirtus tua? ubi est dextera et potentia tua? ubi mare siccatum? ubi Aegyptii persequentes fluctibus inuoluti? ubi Amalech resistens in crucis signo superatus? Et non ingredieris in uirtutibus nostris.

11. Auertisti nos retrorsum post inimicos nostros. Ut quasi illi ante sint, nos retro: illi uictores, nos uicti deputemur. Et qui oderunt nos, diripiebantur sibi: diripiebant nos tamquam in predam sibi: alios trahentes, alios flagellantes, alios in carcere mittentes, alios occidentes .

12. Dedisti nos tamquam oues escarum, et in gentibus dispersisti nos. A nationibus  quidam ex nobis manducati sunt. Hi significantur qui 214 sic passi sunt, ut in corpus reuerterentur gentilium. Plangit eos Ecclesia, tamquam membra deuorata. uel in gentibus dispersi sunt, quando Petrus Rome crucifigitur, Thomas in India moritur, et innumeri martyres per innumera loca occiduntur. Dispersionem  etiam illorum Dominus iehsu pronuntiabat cum dicebat: Si persequuti uos fuerint in unam ciuitatem, fugite in aliam .

13. uendidisti populum tuum sine pretio. Quasi sine pretio populus sanctorum martyrum uendebatur, quando tam pretiosus sanguis fundebatur, ut exemplo eorum nullus ad redemtionem et salutem conuertebatur. Intantum aliquando sine pretio sancti martyres habiti sunt, intantum perditi esse putati sunt, ut qui eos occiderunt, etiam in hoc obsequium se prestare Deo estimarent . Quasi ergo sine pretio dabantur, quando occidebantur, et neminem lucrabantur. Et si aliqui erant qui conuerterentur, in comparatione martyrum pauci erant. Et hoc  est quod subdit: Et non fuit multitudo in commutationibus eorum. Martyrum scilicet, qui moriebantur propter nomen tuum ampliandum: uel in commutationibus eorum, quando occidebantur martyres, non fuit multitudo congregationum, qui simul Deo seruirent in Ecclesiis, in monasteriis, in diuersis ordinibus, sicut modo uidemus in tempore pacis. Abscondebantur enim propter persecutiones, et alii ab aliis diuidebantur: ut melius latitarent, ne citius si simul multi essent, inuenirentur, caperentur.

14. Posuisti nos opprobrium uicinis nostris. Tanta fuit persecutio nostra, quod uicinis nostris, id est, illis qui appropinquabant ad fidem et animum suum affectabant, essemus in opprobrium. uidentes enim mortem nostram ita probrosam, retrahebant se a fide. Et posuisti nos: Subsannationem et derisum his qui sunt in circuitu nostro. Qui nos circumdant, ut capiant et occidant. Subsannatio fit per nasum, derisio per os.

15. Posuisti nos in similitudinem gentibus. Hoc est  in similitudinem ponere , quando maledicentes homines similitudinem dant de eo quem detestantur: Sic moriaris, sic puniaris, ut ille. Hodieque non desunt hostes Christi Iudei, contra quos quando defendimus Christum, dicunt nobis: Sic moriaris, quomodo et ille. Non enim illam mortem intulissent, si martyrii meritum intelligere potuissent. Posuisti etiam nos commotionem capitis in populis. Commotio capitis, signum est insultationis. Unde alibi dicitur. Loquuti sunt labiis, et mouerunt caput . Hoc fecerunt Domino. Hoc sanctis eius, quos persequi, quos tenere, quos illudere, quos tradere, affligere, occidere potuerunt.

16. Tota die, id est, assidue uerecundia mea tantorum opprobriorum contra me est, id est, ante conspectum meum. Et confusio faciei mee mee cooperuit me. Hoc a simili dicitur, quia quando confusi erubescimus, facies nostra rubore sanguinis cooperitur. Que uerecundia uenit mihi,

 17. A uoce exprobrantis, idest, a parte resistentis, et obloquentis, id est, occulte detrahentis, uel contra ueritatem loquentis; a facie inimici, idest, a presentia siue instantia inimici in uoluntate persequentis, in actu. Quis hic  intellectus? Que preterita sunt, non in nobis fiunt. 215 Que futura sunt et speramus, non apparent. Preterita: in magna gloria tua eductus populus de Aegypto, liberatus a persequentibus, ductus per gentes, expulsis gentibus, collocatus in regno. Quid futura? Educendus populus de ista Aegypto seculi, duce Iesu Christo, et apparente in gloria sua, ponendi sunt sancti ad dexteram, iniqui ad sinistram, damnandi cum diabolo in eterna pena : accipiendum nobis est regnum a Christo in sempiternum cum sanctis. Hec futura et preterita: in medio tribulatio. Quare? ut appareat animus colens Deum, quantum colat Deum: ut uideatur, utrum gratis colat Deum, a quo salutem gratis accepit. Ergo ut hec fides nostra, qua purgamur, ad inuisibilia preparetur, hoc est ad intellectum filiis  Chore facta sunt omnia ista, ut detraherentur sanctis ea, que habebant, detraheretur et ipsa uita temporalis: ut non propter hec ipsa temporalia colerent ipsum eternum, sed amore illius casto tolerarent hec omnia, que pro tempore paterentur. Denique, quia intellexerunt hoc filii Chore, quid dicunt?

18. Hec omnia uenerunt super nos, nec obliti sumus te: et inique non egimus in testamento tuo. Secundum precepta tua nos habuimus. Inter tot aduersa, nec fide, nec operatione a te recessimus. Magna hic martyrum constantia et perfectio commendatur. Quid ad hoc de nobis dicturi sumus? Qui si uel leue uerbum iniurie nobis ab aliquo illatum fuerit, mox ad iracundiam inardescimus, mentem amittimus, phrenetici more loquimur, uindictam, si possumus, exquirimus: si non possumus, odium in corde  portamus. Obliuiscimur Deum: obliuiscimur caritatem, patientiam: inique agimus, in testamento  Dei, mandatorum eius preuaricatores facti. Ad hoc igitur hec scripta legimus, ut quanta pro amore Dei martyres sancti pertulerunt, uigilanter attendamus, attendentes nostram fragilitatem et impatientiam deploremus, et corrigamus. Sed adhuc, quid dicant, audiamus.

19. Et non recessit retro cor nostrum. Sed semper ad ea, que ante sunt, nos extendimus, ad promissum brauium festinantes. Quando cor erigitur in spe, fit patiens in tribulatione. Cogitando premia eterna, facile transitoria despiciuntur tormenta, et cum uia uite diligitur, uia seculi protinus declinatur. Unde et subditur: Et declinasti, id est, declinare fecisti, semitas nostras; semitas carnalium cogitationum, desideriorum, uoluptatum; a uia tua arcta et angusta, que ducit ad uitam . Commendatio diuine gratie est. Quisquis uiam Domini ingreditur, ne tanquam de iustitia sua glorietur, preteritas uias suas ad memoriam debet reducere, et pensare de quantis concupiscentiis et desideriis malis, de quantis negligentiis  et uoluptatibus per gratiam suam liberauit eum misericors Dominus. Hinc Apostolus Paulus ait: Qui fui blasphemus et persecutor: nunc autem misericordiam consecutus . Semitas nostras Dominus declinat a uia sua, quando, eo auxiliante, agimus, quod scriptum est: Declina a malo, et fac bonum . In hoc autem semitas nostras declinasti.

20. Quoniam humiliasti nos in loco afflictionis, id est, in hoc seculo, in tempore nostre peregrinationis. 216 Quia humiliauit nos Deus affligendo, ideo declinauit nos a superbia nostra: quatenus humiliati semitas nostras relinqueremus, et sequeremur uias Domini. Et ex illa humiliatione cooperuit nos umbra mortis. Non uera mors, sed umbra: non mors anime, sed mors carnis: umbra mortis, carnalis mortalitas: uera mors, damnatio cum diabolo. Dictum est superius, Quia non obliti sumus te. Non enim esset nobis sanitas, nisi nos tu requireres. Et hoc est, quod  subdit:

21. Si obliti sumus nomen, id est, honorificentiam Dei nostri, ut a fide recederemus: Et si expandimus manus nostras ad Deum alienum, uenerandum et colendum, qui neque nos creauit, neque bonum nobis fecit: et si sumus idololatre,

22. Nonne Deus requiret ista? Sed non requiret a nobis. Ipse enim nouit abscondita cordis. Ipse nouit, quia non obliti sumus eum: quod ex hoc apparet, quia incessanter mortificamur propter eum. Et hoc est, quod subiungit. Quoniam propter te mortificamur tota die. Id est, assidue. Multi laborant in hoc seculo, multi affliguntur, multi moriuntur propter aliud, non propter Deum. Ideo dicturus, mortificamur, recte premisit propter te: quia martyrem non facit pena, sed caussa. Hinc beatus Petrus ait: Que enim gratia est, si peccatores et colaphizati suffertis ? Sed si bene facientes et patientes sustinetis, hec est gratia apud Deum. In hoc enim uocati estis. Quia Christus passus est pro nobis, uobis relinquens exemplum,  ut sequamini uestigia eius, qui peccatum non fecit nec inuentus est dolus in ore eius. Qui eum malediceretur, non remaledicebat: cum pateretur, non comminabatur . Apte ergo subiunctum est: Aestimati sumus sicut oues occisionis, scilicet, ut nullatenus reputemur esse idonei, nisi ad occasionem. Bene sancti uiri ouibus comparantur, quia sunt simplices, innocentes, morsum malitie non habentes. Hinc est, quod Dominus discipulos suos instruit, ubi ait: Oues mee uocem meam audiunt . Et iterum: Ecce ego mitto uos, sicut oues in medio luporum . Moyses dicit ad Pharaonem: Abominationes Aegyptiorum immolabimus Domino Deo nostro . Oues Aegyptii edere dedignantur. Sed quod abominantur Aegyptii, hoc Isrelite Deo offerunt: quia simplicitatem continentie, quam iniusti quique uelut infima abiectaque despiciunt, hanc iusti in uirtutis sacrificium uertunt: et  excolentes recti puritatem ac mansuetudinem, Deo immolant, quam abominantes reprobi fatuitatem putant. Duo sunt martyrii genera: unum mentis, aliud corporis; unum manifestum, aliud occultum: Manifestum est, quando propter Deum corpus occiditur: occultum est, quando pro amore Dei uitia resecantur. Unde Apostolus nos admonet, dicens: Mortificate membra uestra, que sunt super terram: fornicationem, immunditiam, luxuriam, etc. . Quia ergo uiri sancti dum Deo uiuere, et mundo mori appetunt, sese incessanter affligunt, carnem ieiuniis macerando, culpas lacrymis lauando, uitia extinguendo: recte uoce eorum nunc dicitur: Quoniam propter te mortificamur tota die. Aestimati sumus sicut oues occisionis. Sed in iis tribulationibus constituti, quia in suis uiribus non confidunt, Domini adiutorium petunt, cum subditur: 217 Exsurge, quare obdormis Deus? exsurge, et ne repellas in finem. Dormire quiescentis est, exsurgere pugnantis, uel adiuuantis. Dormiebat Christus, et nauicula operiebatur fluctibus.  Excitatus est, deprecantur eum discipuli, imperat uentis et mari, et facta est tranquillitas magna . Sic et nunc laborat Ecclesia in mundi huius periculis tanquam in fluctibus maris. Quasi dormit Dominus, quando non eripit. Excitatur deprecationibus, et adiuuat laborantes. Propterea querit, Quare obdormis? quia quandiu quisque permittitur laborare, et Dominus non uult adiuuare, incertum est utrum hoc sit ex ira, aut ex misericordia: utrum eum uelit ad tempus probare et corrigere, an ex toto relinquere. Propter hoc fit deprecatio, cum subinfertur: Exsurge, et ne repellas in finem, id est, ex toto. Si deseris, non repellas. Si uis ut tribulemur, non uelis, ut frangamur. Si permittis ut tentemur, non sinas ut pereamus.

23. Quare faciem tuam auertis? Quasi iratus, quasi non adsis, quasi oblitus sis nostri. Obliuisceris inopie nostre, quod propter te reliquimus terrena, et modo sumus quasi sine ope, sine solatio. Et obliuisceris  tribulationis nostre? quod pro amore tuo tribulamur, et. non eripimur.

24. Quoniam humiliata est in puluere anima nostra. Afflicta est per eos, qui sunt instabiles et infructuosi, tanquam puluis: de quibus alibi dicitur, Non sic impii, non sic : sed tanquam puluis: quem proiicit uentus a facie terre. Intantum autem humiliata est in puluere anima nostra, quod etiam conglutinatus est in terra uenter noster. Penam  nimie humilitatis uidetur expressisse, quia quisquis quando prosternitur, heret in terra uenter eius: ultra quo humilietur non habet. Iam peruenit usque ad summum humiliatio. ueniat et miseratio. uenter Ecclesie in terra conglutinatur, quando molliores et infirmi terrenis rebus ex desiderio inherent. Tales uero luget, et pro eis orat, cum subiungit:

25. Exsurge, Deus, adiuua nos: et libera nos propter nomen tuum. Adiuua laborantes, libera oppressos: adiuua in nobis, libera nos a malis: et hoc non propter meritum nostrum, sed propter nomen tuum  dilatandum et glorificandum, ut cognoscaris et lauderis, qui es benedictus in secula. Amen.



TITULUS PSALMI XLIu.

1. In finem, pro his, qui conturbantur, filiis Chore ad intellectum, canticum pro dilecto. Hoc epithalamium, id est, carmen nuptiale, est canticum, id est, auditoribus ad delectandum propositum. Habitum pro dilecto, id est, pro Christi commendatione, qui est sponsus Ecclesie, dilectus Patris, secundum illud: Hic est filius meus dilectus . Et quare sponsus commendetur, caussa premissa est, pro his, qui commutabuntur in finem filiis Chore. Id est, pro his qui transformabuntur de corpore humilitatis huius in configuratione corporis claritatis Christi : qui primitus in hac uita fuerunt filii Chore, id est imitatores passionum crucifixi: quod canticum est propositum fidelibus ad intellectum, 218 id est, ad hoc,  ut intelligant eminentiam diuinitatis et humanitatis Christi, qui Christus commendatur in hoc psalmo, et secundum humanitatem et secundum diuinitatem. Materia est in hoc psalmo sponsus et sponsa, subandis Christus et Ecclesia. Hanc hoc modo exequitur. In prima parte ponit commendationem sponsi, id est, Christi. In secunda Ecclesie. Intentio est prophete in hoc psalmo Deum Patrem loquentem introducentis, fideles exhortari, ut taliter uiuere studeant, quatenus se uni uiro  uirginem castam exhibeant : ut in nuptiis a dextris sponsi sui sedeant.



PSALMUS XLIu.

2. Eructauit cor meum uerbum bonum: dico ego opera mea regi. Cor Dei Patris uerbum eructauit, quia eius secreta et diuina essentia Filium generauit, qui uere et singulariter bonus, quia sicut ipse ait, Nemo bonus, nisi solus Deus . Quecunque enim alia bona, aliunde sunt bona: et nichil per se est bonum, nisi ipse solus, qui summum est bonum. Ex his uerbis ostenditur, quia uerbum consubstantiale  est Patri. Et ipse Pater opera sua regi dicit, quia cum Filio suo omnia disponit: et per hoc quod omnipotens cum Patre intelligitur Filius. Per cor ideo Patris diuinitatem accipimus, quia sicut per uerbum alicui intimamus secreta cordis, sic per Filium manifestata est diuinitas Patris. Nemo enim nouit Filium, nisi per Patrem. Ne putares aliquo coniugio indiguisse Deum, unde Filium generaret: Eructauit  cor meum uerbum bonum, id est, ex meipso eternaliter genui Filium. Hodie cor tuum, homo, generat consilium: nec queris uxorem. Per consilium natum in corde tuo edifica aliquid, et antequam stet illa fabrica, stat consilium, et inest iam quod facturus es, in eo per quod facturus es. Laudes fabricam nondum existentem: sed in probatione consilii. Ergo si per uerbum omnia, et uerbum de Deo: inspice fabricam factam per uerbum, et in isto edificio mirare consilium. Dico  opera mea regi. Miraris quia ita dicit Deus? Sic dicere Dei eternum est. Legitur  in alio psalmo: Semel  locutus est Deus . Totiens locutus est Deus per prophetas, per Apostolos, per doctores : hodieque loquitur per sanctos. Unde ergo semel locutus est Deus, nisi propter [a 1Kb] uerbum bonum? Et quare, Opera mea dico regi? Quia in ipso omnia opera Dei . Quicquid enim facturus erat in creatura, iam in uerbo erat: sicut in Euangelio dicitur, Quod factum est in ipso, uita erat. Non tantum cum rege dispono omnia, sed etiam per eum omnia facio. Et hoc est, quod subdit: Lingua mea calamus scribe. Lingua mea id est, ipsum uerbum  est calamus mei scribe. Sicut enim scriba per calamum imprimit figuras, sic ego per uerbum meum operor creaturas. Est autem ipsa creatura quedam nobis Scriptura, in qua legimus et cognoscimus Deum, teste Apostolo, qui ait: Inuisibilia enim ipsius per ea, que facta sunt, intellecta conspiciuntur, sempiterna quoque uirtus eius et diuinitas . Et bene ait, uelociter scribentis.  Quoniam ipse dixit, et facta sunt . uelociter  219 Dei tale est, ut uelocius nichil sit. In scripturis enim scribitur litera post literam, syllaba post syllabam, uerbum post uerbum, nec ad secundum transitur, donec primum finiatur. Ibi autem nichil uelocius, ubi non sunt mutata uerba: nec tamen aliquid premissum est, cum in uno sint omnia. Commendauit Filium secundum diuinitatem, ostendendo eum consubstantialem et compotentialem Patri: modo commendat eum secundum humanitatem, ita:

3. Speciosus forma pre filiis hominum. Quare non  et apud angelos? Quid uoluit dicere pre filiis hominum, nisi quia homo? Ideo pre filiis hominum speciosus, quia immunis a peccato, quod alius nullus extitit homo. Quod ait Speciosus forma, ad  exaggerationem dicit: sicut dicitur, uita uiuet . Iudeorum personam gerebat Propheta, cum diceret, uidimus eum et non habebat speciem neque decorem . Quare? Quia non intellectum. Si enim cognouissent, nunquam Dominum glorie crucifixissent . Intelligentibus autem, et uerbum caro factum, est magna pulchritudo. Mihi autem absit gloriari  nisi in cruce Domini nostri Iesu Christi . Parum est ut non inde erubescas, nisi etiam glorieris. Quare ergo non habuit speciem, neque decorem? Quia Christus crucifixus Iudeis scandalum, Gentibus autem stultitia est . Quare autem in cruce habuit decorem? Quia quod stultum est Dei, sapientius est quam homines: et quod infirmum est Dei, fortius est quam homines . Nobis ergo iam credentibus ubique sponsus occurrat pulcher. Pulcher Deus uerbum erat apud Deum. Pulcher in utero uirginis, ubi non amisit diuinitatem, et sumsit humanitatem. Pulcher natus infans uerbum, quia cum esset  infans, cum sugeret, cum manibus portaretur, celi loquuti sunt, angeli laudes dixerunt, Magos stella direxit. Adoratus est in presepio cibaria mansuetorum. Pulcher erat in celo, pulcher in terra, pulcher in utero, pulcher in manibus parentum, pulcher in miraculis, pulcher in flagellis, pulcher inuitans ad uitam, pulcher non curans mortem, pulcher deponens animam, pulcher recipiens, pulcher in ligno, pulcher in sepulcro, pulcher in celo. In intellectu audite canticum, neque oculos uestros a splendore pulchritudinis illius auertat carnis infirmitas. Summa et uera pulchritudo gratia est, uox Prophete conuertentis se ad Christum. Diffusa est gratia in labiis tuis. Lex per Moysen data est, gratia et ueritas per Iesum Christum facta est . uenit nobiscum, uerbo gratie predicans penitentiam in remissionem peccatorum. Tanta gratia diffusa est in labiis Christi, ut ad uocem eius uiderent ceci, sanarentur leprosi, claudi ambularent, mortui resurgerent. De diffusione huius  gratie dicit Paulus: Ubi abundauit peccatum, superabundauit gratia . Et Ioannes: Nos, inquit, de plenitudine eius accepimus , gratiam pro gratia. Et quia talis es: Propterea benedixit te, Deus, in eternum. Primum testamentum terram promiserat. Et aliud  fuit promissum sub lege, aliud sub gratia: Terra Chananeorum Iudeis sub lege positis, regnum celorum Christianis sub gratia constitutis. 220 Itaque id quod pertinebat ad eos qui sub lege erant, transiit; regnum celorum quod pertinet sub gratia positis, non transiit. Propterea hic Benedixit te, Deus, non ad tempus, sed in eternum: et hic enim et in futuro semper benedicetur Christus. Et tu talis rex,

4. Accingere gladio tuo super femur tuum potentissime. Idest, fortiter utere uerbo predicationis tue, de quo Apostolus ait: Et gladium spiritus, quod est uerbum Dei . Per femur corpus Dominicum intelligimus: quia in femoribus generationis est locus. Accinxit gladium super femur, quia in carne  assumta Euangelium predicauit. Hinc ueritas ait: Non ueni pacem mittere, sed gladium . Gladius iste separat filium a patre, filiam a matre, nurum a socru. Litigat Pater  cum filio, quia uult filius seruire Deo. Ille promittit terrenam hereditatem, iste appetit celestem. Ille pugnat, iste repugnat. Sed fortior est gladius spiritualis separans, quam natura carnalis copulans. Bene autem ait, Super femur tuum potentissime: quia quod infirmum est Dei, fortius est quam homines. Potentissime usus est hoc gladio in carne, quia non solum uicit homines, sed etiam ereas potestates: non solum uitia destruxit, sed etiam infernum spoliauit. Gladius iste carnem domat, uitia resecat, spiritum roborat, uirtutes nutrit, desideria mala consumit. Ecce accinctus  est rex noster gladio suo. Audiamus iam quomodo pugnet, quomodo regnet, cum quibus armis procedat:

5. Specie tua et pulchritudine tua intende, prospere procede, et regna. Species potest referri ad innocen tiam et morum sanctitatem: pulchritudo ad diuinitatis decorem. Per hec intendit Christus, idest, intentus factus est, ne remisse ageret, sed prospere procederet ad bellum, et uincendo regnaret. uel dici potest: Prospere procede de una gente ad aliam, et regna in acquisitis secundum bonos mores et uirtutes. Potest etiam intelligi hoc modo: Intende in specie et pulchritudine tua, ut imaginem et similitudinem, quam primo nostro parenti dedisti, in filiis eam renouare et reformare digneris. Prospere procede, prospere ex utero uirginali progredere: prospere de sepulcro consurge: prospere ab inferis ad Patrem reuertere; hec enim omnia nobis prospera et felicia sunt: et regna totius mundi imperio, precioso sanguine tuo Redemtor Propter ueritatem et mansuetudinem et iustitiam. Hec enim omnia decent regem. Tu  igitur regna, qui uerus es et mansuetus et iustus. Et deducet te mirabiliter dextera tua, idest, fortitudo, uirtus, et potentia tua. Sed quo deducet? Ad Patrem . Quare mirabiliter? Quia mortuus diabolum superasti. uel regnare dicitur Christus, propter ueritatem Euangelii, et mansuetudinem qua passus est, et iustitiam qua bonos et malos iudicaturus. Et deducet  eum mirabiliter dextra eius, faciens diuina, patiens humana. Malitias hominum sternens bonitate sua: adhuc deducit eum, et ubi nondum [a 14Kb] dictum est de gladio, dicatur nunc de sagittis. Multiplex est enim armatura regis nostri.

6. Sagitte tue acute. uerba tua cor transfigentia, 221 amorem excitantia. Unde dicitur in Canticis: uulnerata caritate ego sum . Secundum hoc uerba Dei uocantur sagitte, quod occulte alliciunt homines ad timorem et amorem Dei. Secundum hoc gladius, quod manifesta et cogenti ratione homines Deo faciunt adherere. Et per hoc, quod ita instructus  es ad pugnandum, Populi sub te cadent. Te adorabunt, tibi humiliabuntur. Et ubi cadent? In corde inimicorum regis, idest, in eodem corde, in quo prius inimicabantur tibi regi: ubi se erigebant aduersus Christum. Ubi cadent? ante Christum , blasphemabant Christum, modo supplicant Christo: ipsum appellant regem. Acceperunt sagittas tuas. Ceciderunt ante e. In corde ubi tu uides, ex inimicis amici facti sunt. Occisi sunt inimici, uiuunt amici. Prostrati sunt superbi, surgunt humiles.

7. Et facti sunt Sedes tua, Deus, in seculum seculi. Tu in illis resides in eternum: iuxta quod scriptum est, Anima iusti sedes est sapientie . uirga directionis uirga regni tui. uirga hec est iustitia. Tali uirga rex noster gubernat regnum suum, quod sumus nos. Non autem regit , qui non corrigit. Quomodo sacerdos est ad sanctificandos nos, ita rex ad regendos nos. Curui erant homines regni sui, distorti erant, sibi regnare cupiebant, se amabant, non uoluntatem suam Deo subdebant sed eius uoluntatem  ad suas concupiscentias flectere cupiebant. uenit Rex cum directionis uirga. Direxit nos in iustitia, emendauit nostram tortitudinem secundum regule sue rectitudinem. De hac uirga alibi dicitur, Reges eos in uirga ferrea . Ideo ferrea, quia dura. Inflexibilis est iustitia. Alios regit, alios conterit. Regit spirituales, conterit carnales. Bene dico uirgam tuam esse directionis, quia tu

8. Dilexisti iustitiam. Et in te et in allis. Et intantum quod etiam Odisti iniquitatem. Et ut talis posses esse, Propterea unxit te spiritualiter, o Deus, Deus tuus, idest, tibi consubstantialis, oleo lelitie, idest, Spiritu sancto, pre consortibus tuis. Plusquam ceteros homines quos tui regni esse tecum uoluisti consortes. Recte Spiritus sanctus oleo letitie comparatur,  quia sicut oleum et carnem nutrit, et dolorem repellit: ita sancti Spiritus unctio mentem quam repleuerit, et suauiter fouet, et hilarem facit. Hoc autem oleo spirituali pre consortibus suis unctus est Christus, quia ceteris datus est Spiritus sanctus per partes: in ipso uero fuit omnis plenitudo diuinitatis corporaliter . Et notandum quod non ait, Fecisti iustitiam, sed, Dilexisti. Neque dixit, Reliquisti iniquitatem, sed odisti. Multi enim bona faciunt plus timore pene, quam amore iustitie: in quibus etsi actio uidetur bona, uoluntas tamen tenetur rea. Qui etsi ex opere apparent iusti, in eo tamen iniusti sunt, quo peccare uellent, si impune possent. Relinquunt iniqua opera, sed adhuc retinent desideria praua. Profectus aliquis est in eo, quod opera iustitie faciunt: sed adhuc ad consequendum regnum Dei non est hoc sufficiens, quia uirtutem iustitie nondum in corde habent. Duo ergo sunt que ueraciter faciunt iustum: Amor boni, et odium mali. Quisquis 222 hec duo habere potest, unctione  sancti Spiritus dignus est, que sanitatem et letitiam prestat anime. Unctus est Deus a Deo. Unctum audis? Christum intellige. Christus enim dictus est a chrismate. Hoc nomen  quod appellatur Christus, unctionis est. Nec in alio alibi ungebantur reges et sacerdotes, nisi in illo regno, ubi Christus prophetabatur. Unctus est ergo Deus a Deo, quo oleo, nisi spirituali? Oleum enim uisibile [a 1Kb] signum, est in sacramento. Oleum spirituale, uirtus est. Deus igitur homo, et ideo unctus est Deus, quia homo Deus, et factus est Christus. Audiuimus qualis in se fuerit, dicatur nobis qualis fuerit in suis.

9. Myrrha et gutta et casia a uestimentis tuis, a domibus eburneis. Tu es unctus oleo pre consortibus, et etiam a uestimentis tuis, idest, ab humanitate tua, uel Apostolis tuis, qui ornant te et decorant, sicut uestis ornat Dominum, procedit myrrha et gutta et casia, idest, boni odores, et bona fama. Myrrha est species ualde amara, de qua ungitur corpus mortui, ut non  putrescat, et pellit uermes. Per hanc significatur mortificatio carnis, que ualde amara est, et pellit uermes, idest, tentationes diaboli, et seruat corpus et animam a putredine uitiorum. Gutta iterum species que pellit tumores pulmonis, humilitas est, que pellit inflationem et omnem motum superbie. Casia herba est que crescit in aquoso loco, et crescit in magnam altitudinem, et reddit magnum odorem. Fides est, que oritur in aquis baptismi, et crescit in iustis multum, et bonam famam dat aliis. Hec omnia nobis processerunt ex humanitate Christi: uel adsunt Apostolis, qui hec omnia nobis in semetipsis proposuerunt in exemplo. Et hec eadem processerunt nobis a domibus eburneis, idest, ab ipsis sanctis Apostolis: que dicuntur domus, quia Dominus habitat in eis: eburnei uel propter fortitudinem, uel propter simplicitatis candorem: siue quia diuersis tormentis incisi, sculpti, rasi, et elimati fuerunt. Ex quibus delectauerunt te filie regum in honore tuo. Ac si diceret, propter hec odoramenta placuerunt tibi Ecclesie singule,  quarum patres et rectores fuerunt Apostoli, qui eas genuerunt fonte baptismatis in honore non suo, sed tuo. Ad hoc sacramentum  pertinet quod scriptum est in lege: Si mortuus fuerit frater, accipiat uxorem frater eius, et suscitet semen fratri suo . Mortuus est Christus: absentauit se corpore: susceperunt fratres eius uxorem eius Ecclesiam, predicatione Euangelii filios generaturi, non per seipsos, sed per Euangelium propter nomen fratris. In Christo Iesu  per Euangelium ego uos genui . Itaque suscitantes propter nomen fratris semen fratri suo, quotquot genuerunt, non Paulinos, non Petrinos: sed Christianos nominauerunt. Hoc est in honore tuo,  quia non quesierunt honorem suum, sed tuum. Ex his omnibus facta est una sponsa regi una regina, de qua subditur:

10. Astitit regina a dextris tuis in uestitu deaurato circumdata uarietate. Regina ideo dicitur Ecclesia, quia bene regit filios suos. Astitit parata seruire a dextris tuis, idest, in bonis tuis potioribus: in uestitu deaurato, in ornatu uirtutum, 223 ubi maxime relucet sapientia, que per aurum significatur, sicut scriptum est: Thesaurus desiderabilis requiescit in ore sapientis. uestitus  regine huius et pretiosus est, et uarius in linguis uariis. Alia lingua Afra, alia Syra, alia Greca, alia Hebrea, et alia illa et illa. Faciunt quinque iste lingue uarietatem uestis regine huius. Quomodo autem omnis uarietas uestis in unitate concordat, sic et omnes lingue ad unam fidem. In ueste ista uarietas sit, scissura non sit. Ecce uarietatem intelleximus de diuersitate linguarum, et uestem intelleximus propter unitatem in ipsa uarietate. Aurum quid  est? Ipsa sapientia. Quelibet sit uarietas linguarum, unum aurum predicatur, non diuersum aurum, sed ueritas de auro: eandem quippe sapientiam: eandem doctrinam et disciplinam omnes lingue predicant. uarietas in linguis, aurum in sententiis. Alloquatur propheta reginam istam, libenter enim illi cantat, et unusquisque nostrum; si tamen nouerimus ubi sumus, et ad illud corpus pertinere conemur, et fide et spe pertineamus, uniti membris Christi. Nos enim alloquitur.

11. Audi, filia, et uide. Alloquitur eam  tanquam unus de patribus, quia filie regnum sunt: etsi alloquitur propheta, etsi alloquitur Apostolus tanquam filiam.  Et uox una paterna alloquitur unam filiam. Audi, filia, et uide. Prius audi, postea uide. uentum est ad nos, cum Euangelio, et predicatum est nobis, quod nondum uidemus: et audiendo  credimus, et credendo [b 1Kb] uidimus. Audi, ut credas: munda cor fide. Et cum cor mundauero, quid uidebo? Beati mundo corde, quoniam ipsi Deum uidebunt . Et inclina aurem tuam. Id est, humiliter audi. Et obliuiscere populum tuum. Scilicet sectas Iudeorum, uel Gentium: ritus legales in Iudaismo, et idololatriam in Gentilitate. Et domum patris tui. Id est, conuersationem diaboli. uel domum patris tui, hoc est huius mundi uanitates, in quo quasi in propria domo usque modo diabolus regnauit . Cuius filia pro malorum operum imitatione fuisti.

12. Et concupiscet rex decorem tuum. Id est, te decoram, postquam ea, que dicta sunt, oblita fueris. Et ideo debes libenter audire, que precepta sunt tibi. Quoniam ille qui concupiscit te, non solum est rex et sponsus tuus, sed Ipse est Dominus Deus tuus. Id est, creator, et dominator tui. Regi nubis Deo, ab illo dotata, ab illo decorata, sanata, et redemta. Quicquid habes unde illi places, ab illo habes. Hec  que de Ecclesia dicta sunt, unusquisque nostrum ad se referre potest. Anima, que, errore relicto, recte credit, de alienigena Deo adoptatur in filiam. Adoptata ergo inclinet aurem suam, et totam se tradat doctrine et intelligentie eorum que dicuntur. Obliuiscatur primum populum suum: et cum Abraham de Chaldea egrediens, relinquat terram natiuitatis et cognationis sue . Nemo dubitat patrem nostrum antequam adoptaremur a Deo, fuisse de quo Saluator ait: uos de patre diabolo estis . Cum ergo, inquit, antiqui patris fueris oblita, et per baptismum, siue per penitentiam renouata: tunc concupiscet 224 rex decorem tuum. Talem ergo se prebeat anima, ut ametur a rege. Ipse etenim Dominus  Deus eius, cui flectere debet genu et deposita superbia iugum humilitatis assumere . Et adorabunt eum etiam,

13. Et filie Tyri in muneribus. Filie Tyri, filie sunt Gentium, a parte significans totum. Tyrus uicina huic terre, ubi prophetia erat, Gentes credituras in Christum significabat: que adorauerunt Dominum cum muneribus, iuxta quod scriptum est: Thesaurizate uobis thesauros in celo . Et date eleemosynam, et omnia munda sunt uobis . Tyrus interpretatur angustia, et significat peccatores, quos diabolus comprimebat. Adorant igitur Dominum filie Tyri, siquidem peccatores, quos arctis uinculis diabolus angebat. Et hoc in muneribus, quia seipsos Domino offerunt. uultum tuum deprecabuntur. Id est deuote precabuntur Deum, ut det eis posse peruenire ad tuam conformitatem. Omnes diuites plebis, id est, omnimodi diuites, siue consules, siue duces, siue reges, siue imperatores. De talibus diuitibus discipulum suum admonet Paulus, dicens : Precipe diuitibus huius seculi non superbe sapere, nec sperare in incerto diuitiarum: sed in Deo uiuo, qui prestat nobis omnia abundanter ad fruendum. Diuites sint in operibus bonis: facile tribuant, thesaurizent sibi fundamentum bonum in futurum. Postquam ostendit dignitates Ecclesie, commendat eam esse laudabilem secundum interiora, dicens:

14. Omnis gloria eius filie regis ab intus. Hinc Paulus ait: Gloria nostra hec est, testimonium conscientie nostre . Fatue uirgines oleum secum non sumserunt , quia gloriam intra conscientiam non habuerunt, dum hanc ab ore proximorum quesierunt. Et notandum quod omnes lampades, sed non omnes oleum habere dicuntur: quia plerunque bona opera in se cum electis et reprobis ostendunt, sed soli ad sponsum ueniunt cum oleo, qui de his que foris egerunt, non foris, sed intus gloriam requirunt. Non solum ergo bona agere,  sed eadem cum cautela magna custodire necesse est: ut qui gloriatur, in Domino glorietur . Et illa filia regis est, In fimbriis aureis circumamicta uarietatibus. uarietatibus quidem circumamicta est, quia fides, spes, caritas, prudentia, iustitia, fortitudo, temperantia, eam undique circumdant. He autem uirtutes cum fimbriis aureis sunt in Ecclesia, quoniam sapientia, et scientia, et miraculorum fulgor ab his pendent. Fimbrie ad ornamentum ponuntur in uestimentis. Quasi ergo ex uarietatibus uestimenti fimbrie auree procedunt, quando ex uirtutibus miracula clarescunt.

15. Adducentur regi uirgines post eam. Apostolicam et primitiuam Ecclesiam precedentem multe alie subsequuntur: uirgines, id est, integri et anima et corpore, adducentur regi, ad seruiendum. Et in hoc notat, quod per se ad illam dignitatem uenire nequeunt, nisi adducantur predicatione, et gratia adiuuante. Hinc ipse sponsus ait. Nemo potest uenire ad me, nisi Pater meus traxerit eum . Hic fit conuersio ad ipsum regem, cum subditur, Proxime eius afferentur tibi. Non enim  que afferentur aliene sunt, 225 sed proxime eius, ad eam pertinentes. Per uirgines possumus intelligere illas animas, que semper integritatem carnis seruantes, in uirginitate sua celesti sponso seruierunt: et ipse in primo gradu sunt. Sunt alie, si non uirgines, tamen continentes, que quamuis in eodem gradu non sint, tamen sunt proxime: quia post lapsum carnis continentiam studuerunt seruare mentis. Inter has proximas coniugatorum ordo, qui ab aliena coniunctione se custodiuit, continetur. He ergo, que sequuntur Ecclesiam, et in primo ponuntur gradu, que in uirginitate corporis et anime perseuerant, et proxime, id est, uidue, et in matrimonio continentes: omnes,

16. Afferentur in letitia et exultatione, quia in presenti quoque Ecclesia ualde letantur sancti de  puritate sue conscientie. Et de hac deinde, Adducentur in templum regis, id est in supernam Ierusalem. In templum adducentur, quasi sacerdotes Dei, in thalamum quasi sponse regis, et sponsi. uel adducentur in templum, id est, ad hoc, ut sint templum regis: ut tanquam in templo Dominus habitet in eis. Iuxta quod Paulus ait: Templum Dei sanctum est, quod estis uos . In unitate est templum regis. Lapides uiui sunt fideles Dei. Non est hoc templum ruinosum, non discissum, non diuisum. Iunctura lapidum uiuentium, caritas est. Duce ergo gratia, adducentur in templum regis, in unitatem perfecte caritatis: ubi possint in eternum laudare Deum. Deinde alloquitur Ecclesiam, dicens:

17. Pro patribus tuis nati sunt tibi filii. Genuerunt te Apostoli. Ipsi missi sunt, ipsi predicauerunt, ipsi sunt patres, ipsi sunt recepti in gloria: et loco illorum nati sunt filii: constituti sunt episcopi. Non te ergo putes desertam, quia non uides Paulum, quia non uides eos per quos nata es. De prole tua tibi  creuit paternitas. Nati sunt filii tibi ad opus tuum. Constitues eos, id est, stabiles facies in fide et opere. Principes magistros et doctores. Super omnem terram. Id est, Ecclesiam per omnes partes terre diffusam. Et quia ita est ordinata Ecclesia, et confirmata, ideo

18. Memor ero nominis tui, Domine. Id est, fame et glorie tue memoriam agam in omni generatione, diffusa in omni terra: et deinde in generationem, succedentem. Propterea etiam Populi, qui futuri sunt, uidentes tantam gloriam Ecclesie tue, confitebuntur tibi, id est, laudabunt te, tanquam auctorem et gubernatorem, in eternum, per totam hanc presentem uitam. Non quia hec uita sit eterna, sed secundum eorum intentionem et deuotionem: quia si semper uiuerent, hic semper laudarent. Et in seculum subsecutiuum huius seculi. O felices illi, qui Dominum laudare merebuntur in seculum seculi!



TITULUS PSALMI XLu.

 1. In finem filiis Chore pro arcanis psalmus Dauid. Psalmus iste attribuitur filiis Chore, id est, imitatoribus crucifixi, Apostolis scilicet inuitantibus futuros filios Chore, ut in finem tendant, id est, in perfectionem: Qui enim perseuerauerit usque finem, hic saluus erit . Et agunt pro arcanis manifestandis. In hoc psalmo manifestatur aduentus Christi, qui multum occultus erat, 226 et conuersio Apostolorum a Iudeis ad Gentes, et saluatio Iudeorum in nouissimis temporibus, et pax in eius tempore natiuitatis inter Deum et hominem. Materia est aduentus Christi, de quo cuncta arcana, que dicta sunt, processerunt. In prima parte ostendit omnem spem in aduentu Christi, et in transitu Apostolorum ad Gentes. In secunda parte ostendit Ecclesiam esse fundatam in Christo, cui subiiciuntur gentes et regna. In tertia admonet nos Deus, ut attendamus opera istius Domini. Intentio est, ut homines spem sue liberationis constituant in aduentu Dei: uel certificare nos de ipso aduentu, et de saluatione Gentium. Proponit se primitiua Ecclesia in hoc psalmo posteris exemplum patientie, uidelicet, ut non deficiant sub tribulationum pondere, cum eos audiant, qui salutem omnium querebant, tot et tanta pertulisse patienter.



PSALMUS XLu.


2. Deus noster refugium et uirtus. Ille qui est, Deus omnium potestate, noster autem uoluntate et gratia, est nobis refugium, id est, et securitas. Et quia multa sunt refugia, que non sunt tuta: ideo subiungit, Et uirtus, uirtuosum, inexpugnabile refugium. Sunt  quedam refugia, ubi non est uirtus, quo quisque cum fugerit, magis infirmatur, quam confirmatur. Cum fugis  ad aliquem in seculo magnum, ut facias tibi potentem amicum, refugium uidetur. Tanta tamen huius seculi incerta sunt, et ita mala potentium quotidie crebrescunt, ut cum ad tale refugium confugeris, plus ibi timere incipias. Antea enim causse tue tantum timebas: cum ad talem refugeris, et de illo timebis. Multi enim cum ad talia refugia confugissent, cadentibus illis, ad quos confugerunt et ipsi quesiti sunt, quos nemo quereret,  nisi ad talia confugissent. Non autem refugium nostrum est tale, sed refugium nostrum uirtus est. Cum illuc confugerimus, tuti erimus. Et non tantum defendit nos ab inimicis, sed etiam est, adiutor noster, ut non solum non uincamus, sed ut alios uincere possimus: in tribulationibus, que inuenerunt nos nimis. Quoniam tribularemur supra quam ferre posset fragilitas carnis , nisi iuuaremur auxilio diuinitatis. Aliud est inuenire tribulationes, aliud a tribulationibus inueniri. Tribulationes inuenimus; quando iam premeditatas sustinemus. Ipse uero inueniunt nos, quando inopinatos intercipiunt. Grauius autem feriunt tela, que preuisa non sunt. Quia ergo martyres sancti tanta aliquando tormenta passi sunt, quanta nec cogitare ante potuerunt, nimis a tribulationibus inueniri se asserunt. Nimis est, quod cogitari, uel ferri non potest. Sed quoniam ab omnipotenti Deo auxilium et uirtutem percipiunt, inter ipsa nimia tormenta inuicti atque intrepidi persistentes dicunt:

 3. Propterea non timebimus, dum turbabitur terra, et transferentur montes in cor maris. Paulo ante soliciti, et subito securi ex tribulationibus nimiis [Ant. nimis], in magna tranquillitate positi. Nihil timere, magna tranquillitas est in mente. Turbetur terra, turbetur mare, turbentur omnia elementa: Dei seruus intrepidus manet. Mare autem  significat hoc seculum, in cuius 227 maris comparatione, tanquam terra uidebatur gens Iudeorum. Non enim Idololatrie amaritudine tegebatur, sed erat tanquam arida, ipsa amaritudine Gentium tanquam mari circumdata. Futurum erat, ut turbaretur terra, idest illa ipsa gens Iudea, et transferrentur montes in cor maris . Et primo ipse mons magnus paratus in cacumine montium. Deseruit enim gentem Iudeorum, et factus est in gentibus, translatus de terra ad mare, transferentibus Apostolis, quibus dixerat: Si habueritis fidem in uobis tanquam granum synapis, dicetis monti  huic, Tollere et mittere in mare, et fiet . Id est, per uestram fidelissimam predicationem fiet ut mons iste, hoc est, ut ego ipse glorificer in Gentibus, agnoscar in Gentibus, predicer in Gentibus: et fiat quod de me predictum est. Populus quem non cognoui, seruiuit mihi . Quando autem et illi montes translati sunt, et hoc indicet nobis Scriptura Dei. Quando Apostolus predicabat, Iudei respuerunt uerbum, et ait Apostolus Paulus: Ad uos missi eramus: sed quia respuistis uerbum Dei, imus ad Gentes . Sic translati sunt montes in corde maris. uere autem Gentes crediderunt montibus, ut in corde maris essent montes illi, non sicut Iudei, de quibus dictum est, Populus hic labiis me honorat, cor autem eorum longe est a me . Hoc enim in nouo Testamento promittit Dominus per Prophetam, dicens, Dabo leges meas in cordibus eorum . He leges, hec precepta per Apostolos [a 1Kb] indita ommum Gentium fidei et credulitati, montes dicti sunt tanslati, a montibus in  corde maris. Tunc non timebimus nos qui compuncti sumus corde, ne fieremus de numero reproborum Iudeorum, tamquam ramorum fractorum. Crediderunt enim et accesserunt Apostolis. Timeant ergo illi, quos deserunt montes. Nos a montibus non recessimus: et quando translati sunt in corde maris, sequuti sumus.

Quid iam  sequitur ex eo, quod translati sunt montes in corde maris? Attendite et uidete ueritatem. Hec enim quando dicebantur, obscura erant, quia nondum comigerant: nunc autem quis iam non facta cognoscat? Liber sit tibi pagina diuina,  ut hec audias. Liber sit tibi orbis terrarum, ut hec uideas. In istis codicibus ea non legunt, nisi qui literas norunt. In toto mundo legant et idiote. Quid ergo factum est, dum translati sunt montes in corde maris? [uers. 4.]. Sonuerunt, et turbate sunt aque eorum. Quando predicabatur Euangelium [Subaud. dixerunt]: Quid est hoc? Peregrinorum demoniorum uidetur iste annuntiator esse. Hoc Athenienses . Ephesii autem quo tumultu occidere Apostolos uoluerunt, quando in theatro pro Diana sua tantum strepitum fecerunt, ut clamarent, Magna Diana Ephesiorum . Inter quos fluctus et sonitus maris non timebant, qui ad refugium illud confugerant. Denique Apostolus Paulus uolebat intrare in theatrum, et a discipulis reuocatus est: quia necessarium erat adhuc in carne manere propter ipsos . Sed tamen sonuerunt et turbate sunt aque eorum. Conturbati sunt montes in fortitudine eius. Cuius? Numquidnam maris 228 an  potius Dei, de quo dictum est, Refugium et uirtus, adiutor in tribulationibus, que inuenerunt nos nimis? Turbati sunt enim montes, idest, potentes huius seculi. Alii enim sunt montes Dei, alii sunt montes seculi. Quibus caput est diabolus, montes seculi: montes Dei, quibus caput est Christus. Sed per istos montes turbati sunt illi montes. Tunc dederunt [b 1Kb] leges contra Christianos, quando turbati sunt montes. Sonantibus fluctibus et montes turbati sunt, et factus est terre motus magnus  commotis aquis. Sed cui hec? Ciuitati illi fundate supra petram . Sonent aque, turbentur montes annuntiato Euangelio. Quid tu, ciuitas Dei? Audi quod sequitur:

5. Fluminis impetus letificat ciuitatem Dei. Cum [c 1Kb] turbantur montes , cum seuit mare, non deserit Deus ciuitatem suam per impetus fluminis. Qui sunt isti impetus fluminis? Inundatio illa Spiritus sancti, de qua Dominus dicebat: Qui sitit, ueniat et bibat. Qui credit in me, flumina aque uiue  fluent de uentre eius . Ergo hec flumina fluebant de uentre Petri, Pauli, Ioannis, aliorum Apostolorum, aliorum Euangelistarum fidelium. Hec flumina cum fluerent ab uno flumine, multi impetus fluminis letificabant ciuitatem Dei. Nam ut noueritis hoc de Spiritu sancto dictum, in eodem Euangelio consequenter Euangelista dicit: Hoc autem dicebat de Spiritu sancto , quem accepturi erant hi qui in eum erant credituri. Spiritus autem nondum erat datus, quia iehsu nondum erat clarificatus. Glorificato Iesu post resurrectionem : glorificato post ascensionem die Pentecostes uenit Spiritus sanctus, impleuit credentes, loquuti sunt linguis : predicare Euangelium ceperunt Gentibus . Hinc ciuitas Dei letificabatur, dum mare turbaretur sonitu aquarum suarum, dum montes turbarentur, querentes quid agerent, quomodo nouam doctrinam pellerent, quomodo genus Christianorum de terra eradicarent. Contra quem? Contra fluminis impetus letificantes ciuitatem Dei.

 Et sequitur: Sanctificauit tabernaculum suum Altissimus. Si ergo sequitur sanctificationis nomen, manifestum est fluminis illos impetus de Spiritu sancto intelligendos, quo sanctificatur omnis pia anima credens in Christum, ut fiat [d 1Kb] ciuitas Dei. Unum flumen unus spiritus est, qui in septem cornua diuiditur, que sunt spiritus sapientie et intellectus, spiritus consilii et fortitudinis, spiritus scientie et pietatis, et spiritus timoris Domini . Ideo Spiritus sanctus dicitur flumen: quia concupiscentias et ardores carnis extinguit. Impetuosum autem, quia nemo ei resistit. Ecclesia dicitur ciuitas, uel propter  concordiam habitantium, uel propter munitionem uirtutum, uel quia legem habet et regem. Hanc intantum letificat spiritus, ut glorietur etiam in tribulationibus . Dicitur et tabernaculum , quia in ea Domino militatur. Et hoc tabernaculum sanctificatur per spiritum. Omnis enim qui habet Spiritum sanctum, sanctus est: et qui hunc non habet, sanctus esse non ualet. Non solum letificat et sanctificat Deus Ecclesiam suam, sed etiam in medio eius est, ne moueatur de bono 229 ad malum. Et hoc est quod subdit:

6. Deus in medio eius non commouebitur. Ergo  ambitur loco Deus? Et lata sunt que circumdant, in angusto est qui circumdatur. Absit: nichil tale cogitetis de Deo, qui nullo capitur loco: cui sedes est conscientia piorum. Et ita sedes Dei est in cordibus hominum, ut si homo ceciderit a Deo, Deus in se maneat: non quasi cadat, non inueniendo ubi sit. Magis enim te subleuat, ut in illo sis, [a 1Kb] quando incumbit: ut si se subduxerit, cadas tu. Tu  te si subduxeris, non cadet ille. Quid ergo est, Deus in medio eius? Hoc significat quod equus est omnibus Deus, et personam non accipit. Quomodo enim illud quod in medio est, paria habet spatia ad omnes fines: ita Deus in medio esse dicitur, equaliter omnibus consulens. In medio est, idest, in communi: quia omnibus equaliter propositus est. uel ideo, quia est columna, que sustentat omnes partes domus. Et non solum sustentat ne corruat, sed etiam Adiuuabit eam Deus ad bene operandum: mane, idest, in principio conuersionis, diluculo, hoc est, illuminatione Spiritus sancti. Mane dicitur proprie ante lucem. Diluculum est, quando primo oritur dies. Quando pro peccatis que fecimus, ad penitentiam siue ad conuersionem properamus: relictis tenebris ad lucem propinquamus: hoc est mane nostrum. Sed post mane, fit diluculum: quia per initium conuersionis uenitur ad originem et lumen uirtutis. Sed quia hoc non fit uiribus nostris, sed diuino adiutorio, recte nunc dicitur: Adiuuabit eam Deus  mane diluculo. Et non solum Ecclesia firma est, quia Deus in medio eius est: sed per eius predicationem uenerunt alii ad conuersionem. Unde et subditur:

7. Conturbate sunt gentes. Bona conturbatione ad penitentiam, et inclinata sunt regna. Et principes uel regiones humiliati. Iuxta quod scriptum est: Et adorabunt eum omnes reges, omnes gentes seruient ei . Et unde hoc contigit? sequitur et dicit: Dedit uocem, idest, predicationem suam, et mota est terra, idest, terreni ad conuersionem. Hec est illa uox de qua idem Psalmista alibi dicit: uox Domini in uirtute: uox Domini in magnificentia . Hanc uocem dedit per apostolos, et mota est terra de infidelitate ad fidem, de uitiis ad uirtutes, de diabolo ad Deum. Quis est qui dedit uocem suam? Dicant Apostoli, dicat Ecclesia, dicat populus innouatus:

8. Dominus uirtutum nobiscum: susceptor noster Deus Iacob. Quis non mouetur hac uoce? Quis non contremiscit  gaudio? Quis non de tanta gratia miratur? Dominus uirtutum, Dominus angelorum, ipse est nobiscum in carne. Susceptus est a nobis, et suscepit nos. Accepit nostram humanitatem, suscepit nos in suam diuinitatem . Factus est particeps nostre mortalitatis, ut nos faceret participes sue immortalitatis . Dicant ergo Christiani quod non possunt dicere Iudei, aut Pagani, aut Heretici: Dominus uirtutum nobiscum. Hoc et ipse promiserat per Prophetam suum, dicens: Et inhabitabo et inambulabo in eis, et ero illorum Deus, 230 et ipsi mihi populus . Hinc ipsa ueritas Discipulis suis ait: Ecce ego uobiscum sum  usque ad consummationem seculi . Ipse Dominus uirtutum, et Deus Iacob, ipse dat uirtutes eis qui spiritualiter sunt Iacob, idest, qui luctantur cum carne, et qui uitia supplantant. Iacob enim dicitur supplantator. Et quia admirabilis et salubris est ista gratia, omnes inuitando et admonendo subiungit:

9. uenite, et uidete, idest, credite, et intelligite opera Domini, que operatus est propter nos. Eamus, inquit Ecclesia, obliuiscamur ea que retro sunt. Transeamus de terrenis ad spiritualia: et oculis cordis uideamus que posuit prodigia, idest, in signum. Prodigia enim dicuntur, in quibus aliud significatur quam uidetur: super terram, idest, super terrenos. Que sunt illa?

10. Auferens bella usque ad finem terre. Pacem enim fecit inter Deum, et hominem: et idololatriam, et cultum ueteris legis abstulit, per que discordabant Iudei et Gentes, et fecit utrumque unum . Et illa pax Dei ad homines non fuit in una sola terra, sed usque ad fines terre. A solis enim  ortu usque ad occasum laudabile nomen Domini . Aufert etiam in nobis Dominus bella, quando extinguit repugnantia uitia. Unde et subditur: Arcum conteret, et confringet arma, et scuta comburet igni. Arcum , arma, scuta, ignis. Arcus, est insidie. Arma, publica impugnatio: scutum, uana presumtionis protectio. Ignis quo ista comburuntur, est ille de quo Dominus ait: Ignem ueni mittere in terram . Et de quo igne dicit in psalmo: Non est qui se abscondat a calore eius . Feruente igne isto, nulla in nobis impietatis arma remanebunt. Necesse est ut omnia confringantur, conterantur, comburantur. Remaneas inermis, nullum habens adiutorium tuum, et quo magis infirmus es, nulla tua arma habens, tanto magis te suscipit, de quo dictum est: Susceptor noster Deus Iacob. ualebas enim quasi per te: [b 1Kb] conturbaris in te. Perde arma quibus presumebas. Adi Dominum, dicentem: Sufficit tibi gratia mea. Dic et tu: Quando infirmor, tunc potens sum, Apostoli  uox est . Omnia arma perdiderat tamquam fortitudinis sue, qui dicebat: Ego autem non gloriabor, nisi in infirmitatibus meis . Quando autem Dominus suscipit, numquid inermes dimittit? Armat nos, sed illis armis Euangeliastice ueritatis, continentie et salutis, fidei, spei, caritatis . Hec arma habemus, sed non a nobis. Arma autem que a nobis habuimus, arserunt: sed tamen igne illo sancto accensi sumus. Prius inuitati sumus ad uidenda opera Domini. Iam ipse Dominus nos inuitat ad uidendum se, dicens:

11. uacate, et uidete, quoniam ego sum Deus. uidistis opera mea. Iam preparate uos ad uidendum artificem ipsum. Et ut ad hoc idonei sitis: Cessate a terrenis: uacuate uos a malis. Nullus tumultus in mente sit. Omnia sint pacata, omnia mundata. Beati enim mundo corde, quoniam ipsi Deum uidebunt . Ad hoc iam relinquimus impedimenta mundi et curas seculi, atque [c 1Kb] ad monasterii accessimus  secretum: ut liberius uacare possimus Deo, non his rebus, 231 quibus noster delectetur aduersarius. Certum est enim, quod quando ociosi et negligentes sumus, quando celestibus desideriis animum non attollimus, quando ab amore Dei refrigescimus, quando diem expendimus in fabulis, in cogitationibus prauis: magis tunc uacamus diabolo, quam Deo. Hoc significat, quod scriptum est: uiderunt eam hostes, et deriserunt sabbata eius . Sabbatum requies dicitur. Et sabbata nostra hostes derident, quando nos maligni spiritus otiositatibus et uanitatibus uacare uident. Illud ergo habere studeamus, quod in nobis maxime Dominus desiderat, id est,  mentem ab omni malitia liberam et deuitatis his quibus Spiritus sanctus offenditur, humilitati, quieti, caritati operam demus; ut impleatur a nobis, quod dicitur: uacate et uidete quoniam ego sum Deus. Sic enim Deum uidere merebimur, si prius ab illicitis cessare, et mente tranquilli esse studeamus. Paulo ante  dixeram, terre nomine significari gentem Iudeorum. Maris nomine ceteras gentes. Translati sunt montes in corde maris. Conturbate sunt gentes, inclinata sunt regna, dedit uocem suam Altissimus, et mota est terra. Dominus uirtutum nobiscum, susceptor Deus Iacob. Facta sunt miracula in gentibus, impletur fides in gentibus, ardent arma presumptionis humane, uacatur in tranquillitate cordis, ut cognoscatur Deus auctor omnium munerum suorum. Et post ipsorum clarificationem nunquid deserit et plebem Iudeorum? De qua dicit Apostolus: Dico enim uobis, ut non sitis uobis sapientes: quia cecitas ex parte in Isrel facta est, donec plenitudo gentium intraret, id est, montes  huc transferrentur, ut nubes hic pluerent, hic Dominus tonitruo suo regna inclinaret, donec plenitudo Gentium intraret. Et quid postea? Et sic omnis Isrel saluus fieret. Ideo et hic ipsum ordinem seruans, Exaltabor, inquit, in gentibus et exaltabor in terra. Id est, in mari, et in terra: ut iam omnes dicant, quod sequitur:

12. Dominus uirtutum nobiscum, susceptor noster Deus Iacob. Dominus Deus noster fidem in qua uiuimus, et ex qua uiuimus, per libros suos, Scripturas suas multipliciter nobis uarieque diffudit. Sacramenta quidem uerborum uarians, fidem tamen unam commendans. Una enim eademque res ideo multis modis dicitur, non ut modo ipso dicendi propter fastidium uarietur, sed propter concordiam una teneatur. Itaque in hoc psalmo, quem cantatum audiuimus, cui [a 1Kb] cantando respondimus, ea sumus dicturi, que nostis. Et tamen fortassis aliquam adiuuante et donante Deo suauitatem allaturi sumus uobis, quando ea, que alibi et  alibi noueratis, etiam commoniti ruminatis. Nam et in ipsa ruminatione, in qua significat Deus munda animalia, hoc uoluit insinuare, quia omnis homo, qui audit, sic debet in cor mittere, ut non piger sit ea cogitare: ut quando audit, similis sit manducanti. Cum autem audita in memoriam reuocat, et cogitatione dulcissima recolit: fiat similis ruminanti. Alio uero modo eadem dicuntur, et faciunt nos dulciter cogitare, que nouimus: et eadem ipsa libenter audire: quia modus dicendi uariatur, et res antiqua ipso modo dicendi renouatur.



232 TITULUS PSALMI XLuI.

1. Titulus psalmi sic habet: In finem, pro filiis Chore, psalmus ipsi Dauid. Psalmus iste conuenit Dauid prophete, qui hic loquitur in persona Apostolorum. Psalmus dico propositus filiis Chore, directis per hoc in finem. Materia est Christus ascendens. uel materia sunt Gentes conuerse scilicet ipsi filii Chore, qui sunt filii Christi. In prima parte monet nos omnes ad laudem Dei. In secunda describit regnum  Christi per ascens onem eius. Intendit autem inuitare ad laudes Dei. Pro filiis Chore psalmus cantatur. Ergo pro Christianis cantatus est. Audiamus enim tanquam filii sponsi illius, quem pueri insensati in Caluarie loco crucifixerunt . Illi uero meruerunt a bestiis deuorari: nos ab angelis coronari. Agnoscimus enim humilitatem Domini nostri, et non de illa erubescimus. Non erubescimus de illo appellato mystice caluo, propter caluarie locum. Ipsa enim crux, in qua illi insultatum est, non permisit caluam esse frontem nostram, quam suo signo signauit. Denique, ut noueritis, quia nobis dicuntur hec, uidete quid dicitur.



PSALMUS XLuI.

2. Omnes gentes plaudite manibus. Nunquid populus Iudeorum omnes gentes erant ? sed cecitas ex parte in Isrel facta est, ut pueri insensati clamarent, Calue, Calue : atque ita  Dominus crucifigeretur in Caluarie loco, et sanguine suo fuso redimeret, et impleretur quod ait Apostolus: Cecitas ex parte contingit in Isrel, donec plenitudo gentium intraret : insultent ergo uani, et hebetes, et insensati: et dicant, Calue, Calue. uos autem sanguine illo redempti , qui fusus est in Caluarie loco; Omnes gentes plaudite manibus, peruenisse ad uos gratiam. Quid est Plaudite? Gaudete. Sed quare manibus? Quia bonis operibus. Si tantum uoce, non bene: quia pigre sunt manus. Si tantum manibus, nec hoc bene, quia muta est lingua. Concordent manus et lingua. Illa confiteatur, ille operentur. Iubilate Deo, id est, tantam laudem Dei mente concipite, que non possit exprimi uoce: et ita quod iubilatio illa sit in uoce exultationis. Id est, non solum Deum laudate corde, sed etiam exultanti uoce. Illum aliis annuntiate. Et subiungit caussam quare laudandus sit, dicens:

3. Quoniam Dominus, quia dominatur omni creature: excelsus, quia potens et efficax sue uoluntatis.  Et ne in eius bonitate confidatis si mala feceritis, quia ipse est terribilis futurus iudex: puniet impios, et rex quia suos spiritualiter regit per potentiam. Magnus super omnem terram: quia nulla pars est terre, ubi ipse non dominetur. Ille qui uidebatur paruus et despectus, facius est terribilis et excelsus: et qui erat tantum in regno Iudeorum, iam regnat super omnem terram. Non illi sufficit unam tantum gentem habere sub se: ideo tantum pretium ex latere dedit, ut emeret orbem terrarum. Ideo uoce predicatorum subditur:

4. Subiecit populos, id est, Iudeos, nobis, et gentes sub pedibus nostris. Ideo dicit, Sub pedibus, 233 ut omnimodam subditorum humilitatem intelligamus. Sic enim Dominus ordinauit Ecclesiam, ut alios uellet esse prelatos, alios subditos. Unde et in alio psalmo dicunt subiecti: Posuisti homines super capita nostra . Prelatorum officium est predicare, monere, corrigere, et in Ecclesiis Christi uices  tenere . Subiectorum officium est audire, obedire, omnem subiectionem prelatis suis tamquam ipsi Domino Christo exhibere . Neque enim quod dicunt: Subiecit populos nobis, ex sua persona hoc dicunt: sed ex eius persona, cuius ministerium agunt. Hinc Petrus quosdam admonet dicens: Subiecti estote omni humane creature propter Dominum . Illa utique que propter Deum fit subiectio, non tam hominibus exhibetur quam Deo. In eo ergo quod predicatores sancti dicunt, Subiecit populos nobis, et gentes sub pedibus nostris: nequaquam ita intelligendum est, ut sibi uellent hoc adscribere: cum Apostolus Paulus quosdam uolentes ei subiici tamquam homini, redarguat, dicens: Numquid Paulus crucifixus est pro uobis, aut in nomine Pauli baptizati estis ? Non ergo in hoc uerbo seipsos appetunt commendare, sed illum potius, cuius auctoritas erat in ipsis: cui magis obediebatur per ipsos, quam ipsis. Quorum adhuc uoce subiungitur:

 5. Elegit nobis hereditatem suam. Idest, gentes elegit nobis in hereditatem sociandas. uel elegit nobis, ut nos subsistentes loco ipsius, in hereditate excolamus eam, spinas uitiorum auferendo: uomere discipline arando: semina uirtutum mittendo. In eo quod dicitur, Elegit, gratia diuina commendatur. Iuxta quod ipse auctor gratie suis dicit: Non uos me elegistis, sed ego elegi uos . Que gratia magis declaratur, cum subditur: Speciem Iacob quem dilexit. Duo fratres erant, Iacob et Esau : et antequam aliquid egissent boni uel mali, ait Dominus: Iacob dilexi, Esau autem odio habui . Per Iacob ergo intelliguntur gratia electi. Elegit itaque Dominus speciem Iacob quem dilexit: non quia tunc esset speciosus, quando est electus, aut propter speciem quam ante  haberet, esset dilectus: sed illam speciem iam diligebat in Iacob, quam per gratiam postmodum erat daturus. Sic elegit sibi Ecclesiam non habentem maculam aut rugam . Non quia esset immaculata, quando est electa: sed ad hoc elegit fedam, ut faceret pulchram. Deinde ostendit quo ordine gentes electe sint, cum subiungit:

6. Ascendit Deus in iubilo. Nam post ascensionem missus est Spiritus sanctus in Apostolos , et predicatum est gentibus Euangelium , et sic electe sunt. Quid est  iubilatio, nisi admiratio gaudii, que uerbis non potest explicari? Quomodo admirati sunt gaudentes, uidentes ire in celum  quem planxerant mortuum? Reuera huic gaudio uerba non sufficerent. Restabat iubilare quod nemo poterat explicare. Ibi erat et uox tube, uox illa angelorum. Dictum est enim, Sicut tuba exalta uocem tuam . Predicauerunt Angeli ascensionem Domini. uiderunt [a 1Kb] Discipuli ascendentem Dominum, herentes, 234 admirantes,  stupentes, nichil dicentes, sed corde iubilantes. Et uox iam tube in clara uoce Angelorum: uiri Galilei quid statis aspicientes in celum? hic iehsu est . Quasi illi non scirent, quia ipse est iehsu. Ante se paulo ante eum non uidebant? secum loquentem non audiebant ? Nempe non solum speciem uiderunt presentis, sed membra contrectauerunt. Ipsi ergo nesciebant quod ille esset iehsu? Sed admiratione [b 1Kb] pre gaudio iubilationis; tamquam mente alienata, loquuntur Angeli, Ipse est iehsu. Ille, quo crucifixo, nutauerunt uobis pedes. Quo occiso et sepulto, spem uobis perdidisse putabatis . Ecce ipse est iehsu. Ascendit ante uos: sic ueniet, quemadmodum uidistis eum euntem-in celum . Tollitur quippe corpus ab oculis uestris, sed non separatur Deus a cordibus uestris. Ergo uos filii Chore, iam si intellexistis uos, et inspicitis hic uos, et gaudetis quia uidetis, hic uos

 7. Psallite bene operando Deo nostro, id est, ad honorem Dei nostri: psallite mente. Et non solum psallendum est ei, in eo quod Deus est; sed etiam in eo quod homo est. Nec qualiscumque homo, sed rex. Et ideo subiungit: Psallite regi nostro, psallite. Psallendum est Deo, quia nos creauit. Psallendum est, quia nos redemit. Iste rex est Deus, est homo: Deus ante carnem, Deus in carne. Cui etiam ideo psallendum est:

8. Quoniam rex omnis terre Deus. Quid enim ? Et ante non omnis terre Deus? Nonne et celi et terre Deus? Cum per illum facta sint omnia, quid posset dicere non esse Deum suum? Sed non omnes homines agnouerant Deum suum, et ubi agnoscebatur, quasi ibi tantum Deus erat. Notus in Iudea Deus . Nondum [c 1Kb] filii Chore dicebant, Omnes gentes plaudite manibus. Iam ab omnibus agnoscitur, quia impletum est quod dicit Isaias, Ipse Deus tuus, qui eruit te, uniuerse terre Deus uocabitur. Ideo subdit: Psallite sapienter, idest, bene  operamini, non pro terrenis, ne sitis comparabiles fatuis uirginibus, que accipientes lampades suas non sumserunt oleum secum in uasis suis . Per eas enim designantur anime que continenter uiuunt, et bona opera que per lampades designantur, faciunt. Sed dum inde hominibus appetunt placere, oleum in uasis, idest, nitorem glorie in conscientiis negligunt habere. Tales uidentur Deo psallere, in eo quod bona agunt: sed insipienter psallunt, quia eadem bona per inanem gloriam amittunt. Sapienter ergo psallere, est recta agere, et de ipsis rectis operibus soli Deo uelle placere. Non est autem otiosum,  quod totiens dictum est Psallite. Repetens inculcat, ut tardos excitet: frequens quoque repetitio eiusdem uocis, nimie inculcatio est iocunditatis. uel quinquies psallite ad quinque sensus corporis possumus referre: ut uidelicet uisum, auditum, gustum, odoratum et tactum uertamus in bonum usum. Deinde ostendit quomodo sit rex omnis terre, cum subdit:

9. Regnauit Deus super gentes. Et ne aliquis intelligeret, ut etiam in malis regnaret, 235 determinat ita, Deus sedet super sedem sanctam suam. Id est, ita regnat in gentibus, ut tamen in sanctis maneat. Inde scriptum est, Anima iusti sedes est sapientie . Ubi ergo regnabat diabolus, modo regnat Christus. Ille regnabat per superbiam, per luxuriam, per iram, et per uitia. Iste regnat per humilitatem, per castitatem, per mansuetudinem, et per ceteras uirtutes: ut iam non simus serui peccati, sed liberi iustitie . Si hec agimus, erimus regnum Dei, et sedes Dei. Exponit quomodo factum sit, ut regnet  super gentes.

10. Principes populorum congregati sunt, cum Deo Abraham. Ac sic diceret, Reges et alie potestates, qui prius Deo aduersabantur, congregati sunt per fidem, cum Deo cui credidit Abraham . Ex illis principibus erat ille Centurio, cuius fides commendatur in Euangelio . Ecce quomodo impletum est, quod Ioannes ait, Potens est Deus de lapidibus suscitare filios Abrahe . Nonne lapides erant gentes, quando lapides colebant, sicut de illis alibi dicitur in psalmo: Similes illis fiant, qui faciunt ea ? Et ideo accesserunt ad fidem, Quoniam Dii fortes terre, id est, Apostoli et predicatores sancti: Dii per gratiam, fortes per fidem, uehementer eleuati sunt: in signis et uirtutibus. Et ita factum est, ut multi generentur ad fidem.



TITULUS PSALMI XLuII.

 1. Psalmus cantici filiis Chore in secunda sabbati. Psalmus iste proponitur filiis Chore, id est, filiis Christi, qui crucifixus est in loco Caluarie. Chore enim  Caluaria interpretatur. Qui psalmus dicitur cantici, quia de re agit, unde maxime nobis exultandum est: quoniam magnam exponit Ecclesie dignitatem. Psalmus, dico, habitus in secunda sabbati, id est, de fundatione Ecclesie, que significatur pro fundatione terre, que facta fuit in secunda die . Prima enim die discreta est lux a tenebris : in qua significatur resurrectio Christi, de qua lux immortalitatis a mortalitate discreta est. In secunda die factum est firmamentum, in quo significatur tempus post resurrectionem, quo fundata est sancta Ecclesia. In prima parte describit eam, et multis modis commendat: modo per fundatorem, modo per positum loci, modo per dilatationem. Laudat etiam eam a muneribus. Per hoc quoque, quod quidam uolentes eam destruere, cognoscentes eius dignitatem, conuersi sunt ad eam. Deinde commendat quoddam insigne donum ipsius, scilicet quod misericordia Dei habitat in ea. In secunda parte agit de ordinibus ipsius Ecclesie. Intentio est hortari, ut omnes istam ciuitatem amplificent. uox perfectorum.



PSALMUS XLuII.


2. Magnus Dominus et laudabilis nimis. Idest, magni imperii et magne potentie. Et inde dignus laude nimis super quam lingua possit explicare. Et hoc quod magnus et laudabilis sit, maxime perpenditur, In ciuitate Dei nostri, id est, in constructione Ecclesie, que est munita uirtutibus, ampla caritate, collecta per fidem 236 ad iure uiuendum. Nec talis ciuitas est Babylonis, id est, confusorum, aut hereticorum: sed est Dei nostri. Hinc commendat Ecclesiam per artificem Deum. Ciuitate dico posita, in monte sancto eius. Id est, in Christo, siue in monte  uirtutum, uel constantie. Hec ciuitas a tali domino est possessa. De huiusmodi lapidibus est constructa, id est, de Iudeis et Gentibus. Et hoc est, quod subdit:

3. Fundatur exultatione uniuerse terre. Id est, firmiter edificata est de habitatoribus uniuerse terre exultantibus de peccatorum remissione: uel fundatur exultatione uniuerse terre, id est, ad exultationem omnium credentium. Et hoc exequitur per partes, cum subiungit: Mons Sion latera Aquilonis ciuitas regis magni. Mons Sion, in quo caput regni Iudeorum erat, ipsos Iudeos significat. Per latera Aquilonis Gentes designantur, que torpentes frigore infidelitatis a diabolo possidebantur. Pro eo, quod uentus Aquilo constringit in frigore, non incongrue Aquilonis nomine torpor maligni spiritus accipitur. Quod Isaias quoque testatur, qui dixisse diabolum denuntiat dicens: Sedebo in monte testamenti, in lateribus Aquilonis . Malignus spiritus montem testamenti tenuit, quia Iudaicum populum, qui  legem acceperat, sibi in perfidiam subiugauit. Adhuc monti testamenti presidet, quando corda doctorum tenet: qui etiam in lateribus Aquilonis sedit, quia mentes Gentilium frigidas possedit. Unde et sponsi uoce in Canticis dicitur, Surge Aquilo et ueni Auster, perfla hortum meum, et fluent aromata illius . Recedente enim Aquilone, id est, maligno spiritu, Spiritus Sanctus mentes quasi Auster replet. Qui dum calefaciendo flauerit, statim de cordibus fidelium aromata fluunt uirtutum. Tales  fiunt ciuitas regis magni, liberati homines ab infidelitate et superstitione demoniorum, credentes in Christum [a 1Kb] collimati sunt illi ciuitati. Occurrerunt in angulo parietis de circumcisione uenientis . Et facti sunt ciuitas regis magni, qui fuerant latera Aquilonis. Quicumque adherent diabolo, latera Aquilonis sunt. Adhereant Christo, et erunt de ciuitate regis magni. In his magna gloria et honor omnipotentis est. Magna enim medici gloria  est, quando ex desperatione conualescit egrotus. Sequitur alia commendatio:

4. Deus in domibus eius cognoscetur, cum suscipiet eam. In domibus eius ciuitatis, id est, in singulis fidelibus, qui dicuntur domus, quia in eis habitat Dominus, cognoscetur Deus: quia ipsi cognitionem habebunt de Deo, cum suscipiet eam tuendam et protegendam ab inimicis. uel in domibus dictum est, propter duos parietes Iudeorum et Gentium . Commendatur autem gratia, ubi dicitur, Cum suscipiet eam. Nam quid esset ciuitas ista, nisi ille suscepisset eam? Nonne statim caderet, nisi tale fundamentum haberet? Nemo ergo de suis meritis glorietur. Sed qui gloriatur, in Domino glorietur . Iam ecce illa latera Aquilonis quomodo ueniant uidete.

5. Quoniam ecce reges terre congregati sunt. Ecce reges et potestates huius seculi congregati sunt de multis locis, de multis populis: conuenerunt in unum: lapidem angularem, qui de multis facit unum  .

237 6. Ipsi uidentes sic, intelligentes ciuitatem Dei sic fundatam, sic constructam, sic decoram, sic firmam: admirati sunt. Post admirationem miraculorum Ecclesie Christi. Conturbati sunt, de peccatis suis: commoti sunt ad penitentiam. Tremor apprehendit eos. Pro timore future ire. Notandus est ordo uerborum. Prius uident, et uidendo admirantur: deinde ad se reuersi, conturbantur et contremiscunt.  Et tu fac similiter. Aperiantur oculi cordis tui. Et uide et admirare gloriam huius ciuitatis Dei. Perpende quantis uirtutibus polleat, quibus miraculis coruscet, quomodo terrena despiciat: quantis desideriis ad celestia anhelet, quanta in futuro sit eius merces et beatitudo. Talia pensans atque admirans, reuertere ad temetipsum, plange peccata tua. Pertimesce districtum iudicium Dei, contremisce in teipso, ut possis couniri huic beato populo, de quo subditur: Ibi dolores, ut parturientis. In illa conturbatione et tremore fuerunt dolores fructuosi, ut parturientis. uetus enim homo peperit nouum . Mulier cum parit, tristitiam habet. Cum autem peperit puerum, iam non meminit pressure propter gaudium, quia natus est homo in mundum . Sic peccatrix anima quando penitet, magnum dolorem patitur, magnas intra se sentit angustias. Sed postquam fructum penitentie, id est, absolutionem et remissionem peccatorum perceperit, iam non meminit pressure penitentie propter gaudium salutis.  A timore  concepimus et parturiuimus et peperimus spiritum salutis . Sic ergo reges conceperunt de timore Christi, ut parturiendo parerent salutem. Et hoc, quod dolores illi fuerunt fructuosi, non ex suis fuit meritis, sed ex gratia Dei. Et ideo subditur:

8. In spiritu uehementi conteres naues Tharsis. Secundum [b 6Kb] Hieronymum, Tharsis idem est, quod Carthago. Primordia autem  regni in Carthaginis nauibus floruerunt, intantum, ut inter ceteras gentes excellerent negociationibus et nauigationibus. Atque hinc nimium superba facta est illa ciuitas, ut digne per eius naues intelligatur superbia gentium, presumens in incertis tanquam in flatibus uentorum. Sed in uehementi spiritu conterentur naues Tharsis, quia in uirtute Spiritus Sancti destruuntur omnes elationes huius mundi. Iste uehemens spiritus omnes auras tentationum expellit, omnes nebulas cogitationum diuidit. Omnia in mente serenat,  ubi uult spirat , et quem uult, immutat: uitia conterit, uirtutes nutrit. Hec autem constitutio Ecclesie non est impremeditare facta, sed diu ante prophetizata, et modo completa. Et ideo subditur:

9. Sicut audiuimus, sic uidimus in ciuitate Domini uirtutum. Recte Dominus uirtutum dicitur, quia Angelis, Archangelis, Thronis, Dominationibus, et cunctis celorum agminibus dominatur. Et tantus Dominus, qui regnat in Angelis, non dedignatur regnare in nobis. Propterea 238 protinus additur: In ciuitate Dei nostri. Ipse qui Dominus est uirtutum, ipse est, et Deus noster, id est, Dominus et Deus angelorum et hominum. Omnis una ciuitas, omnium unus Dominus et Deus . Quid est, quod audiuimus, et uidimus? sequitur et dicit: Deus fundauit eam: non ad tempus sicut Synagogam, sed in eternum. Fundare Dei, est incommutabiliter stabilire.  quodam tempore uidit. Audiuit in promissione, uidit in exhibitione. Audiuit in Prophetia, uidit in Euangelio. Omnia que modo complentur, antea prophetizata sunt. Fundauit autem ciuitatem suam, mittendo Filium suum, ut omnis qui credit in ipso, non pereat, sed habeat uitam eternam. Et ipse Saluator factus est misericordia nostra. De quo eidem Domino ad laudem ipsius Ecclesia dicit:

10. Suscepimus Deus misericordiam tuam in medio templi tui. Bene misericordia Dei dicitur Filius, quia  per eum misertus est nobis Deus. De quo etiam dicitur in alio psalmo: Deus meus misericordia mea . Si tantum peccata dimitteret, misericors Christus dici potuisset. Sed quia et culpas dimisit, et insuper eternam uitam immeritis dedit: non solum misericordem, sed ipsam misericordiam digne appellauit. Qui recte in medio dicitur positus, quia ad omnes equaliter se habet, tam ad nobiles, quam ad ignobiles: tam ad idiotas, quam ad sapientes: sicut scriptum est, Quicunque inuocauerit nomen Domini, saluus erit . Et iterum: Quotquot autem receperunt eum, dedit eis potestatem filios Dei fieri . Bene ergo subiunctum est:

11. Secundum nomen tuum Deus, sic et laus tua in fines terre. Quomodo nomen tuum Deus ubique terrarum diffusum est, sic et laus tua usque ad fines terre uniuerse procedit et crescit. Nulla enim terra est, in qua Christi nomen non sit auditum. Et uere multi erunt iusti, qui te laudabunt; quia iustitia plena est dextera tua. Quia per omnipotentiam tuam multos  iustos iam conuertisti. Multi sunt illi, qui stabunt ad dexteram tuam . Non solum multi erunt qui stabunt ad sinistram: sed ibi erit plenitudo masse ad dexteram constitute: Et ideo

12. Letetur mons Sion, et exultent filie Iude. Id est, uterque populus, Iudea et Gentilitas. Unde? propter iudicia tua, Domine. Tu enim iudicaturus es uiuos et mortuos, et separaturus paleas a granis : et si modo electi tui patiuntur multas molestias, adhuc inter malos positi, quia non discernuntur adhuc iudicia tua: tunc profecto erit plenum gaudium, et perfecta exultatio, quando post iudicia data audituri sunt: uenite, benedicti Patris mei, percipite regnum, quod uobis paratum est ab origine mundi . Per Sion montem ideo intelliguntur Iudei, quia sicut iam supra dictum est, ibi est caput regni. Filie Iude non immerito accipiuntur Gentiles: sed propter confessionem 239 fidei. Iudas enim confessio est: et omnes filie confessionis,  filie Iude sunt. Hinc  Apostolus ait: Non enim qui in manifesto Iudeus est, neque, que in manifesto et in carne est circumcisio: sed qui in abscondito Iudeus est, et circumcisio cordis in spiritu non litera: cuius laus non ex hominibus, sed ex Deo est . Talis Iudeus esto: Gloriare de circumcisione cordis. Admonentur alii, ut conuertantur, cum subditur:

13. Circumdate Sion, et complectimini eam. Circumdate eam per fidem, per operationem, per bonos mores, et complectimini eam dulcissimis amplexibus caritatis. Nolite  scandalis circumdare, sed caritate, ut qui bene uiuunt in medio uestri, eos imitemini: et eorum imitatione Christo, cuius membra sunt, incorporemini . Narrate in turribus eius. Id est, in altitudine munitionum eius constituti, predicate laudes eius. Hinc alius propheta admonet dicens: Super montem excelsum ascende, tu qui euangelizas Sion . Non enim uerbum Dei predicare debet, qui adhuc praue uiuendo  in imis iacet. Unde scriptum est in alio psalmo: Peccatori autem dixit Deus, Quare tu enarras iustitias meas, et assumis testamentum meum per os tuum ? Tu uero odisti disciplinam, etc. Ergo in turribus et in monte excelso narrandus est diuinus sermo. Iustum est, ut alte uiuat, qui alta predicat: ut cum doctrinis concordet uita. Apte itaque subiunctum est:

14. Ponite corda uestra in uirtute eius. uirtus huius ciuitatis, ipsa est uis caritatis. Nihil est fortius hac uirtute, de qua Salomon ait: Fortis est, ut mors dilectio . Quomodo enim quando uenit mors, resisti ei non ualet quibuslibet artibus, quibuslibet medicinis;  sic contra uiolentiam caritatis mundus nichil potest. Hinc Paulus ait: Quis nos separabit a caritate Christi? Tribulatio, an augustia, an persecutio, an fames, an nuditas, an periculum, an gladius? Certus sum, quia neque mors, neque uita, neque instantia, neque futura, neque creatura aliqua poterit nos separare a caritate Dei, que est in Christo Iesu Domino nostro . Ubi regnat caritas, non regnat cupiditas, non superbia, non ira, non inuidia, non luxuria, non cetera uitia. Caritas uitia extinguit , uirtutes nutrit. Ipsa est uirtutum uirtus, et  anima uirtutum. Quomodo caro sine anima uiuere non potest, sic relique uirtutes, sine caritate figuram habere possunt, ueritatem habere non possunt. Et quomodo anima corpus animat, ita caritas ceteras uirtutes uiuificat. Nam per caritatem uiget humilitas, splendet castitas: per caritatem obedientia seruit, patientia uincit. Sic unaqueque uirtus totam speciem suam, totam fortitudinem suam non trahit aliunde, nisi a caritate. Ponite ergo  corda uestra in uirtute eius: et distribuite domos eius, ut enarretis in progenie altera. Domus due intelligende sunt: una ex preputio, alia ex circumcisione. Constitutum est , ut Apostoli distribuerent, hoc est discernerent, domos istas. Cum uocatus esset Saulus, et factus esset Paulus , conueniens in unitate coapostolorum suorum, 240 sic cum eis habuit placitum, ut illi irent in circumcisionem: iste in preputium . Ista dispensatione Apostolatus sui distribuerunt domos ciuitatis magni regis, et concordantes in angulo, Euangelium dispensatione diuiserunt, caritate uinxerunt. Distribuuntur etiam domus istius per diuersas regiones, per diuersas congregationes, per diuersos ordines, per diuersa merita. Que distributio domorum habet in celo distinctionem premiorum. Unde Saluator ait, In domo patris mei mansiones multe sunt . Sicut modo diuerse domus gratie in una ciuitate, ita tunc diuerse erunt mansiones  glorie in eadem eternitate . Sed quid est, quod precipitur uobis, o sancti Apostoli, ut enarretis in progenie altera? Sequitur et dicit:

15. Quoniam hic est Deus, Deus noster in eternum, et in seculum seculi: ipse reget nos in secula. Nos sumus progenies altera. Re uera altera, quia noua. Prophetata sunt hec in progenie carnali, predicata et impleta in progenie spirituali: narratur ergo nobis, quoniam hic Deus, qui tam magnus est, et tam laudabilis, Deus noster est: non ad tempus, sed in eternum. O dulce gaudium! ineffabile donum! habuerunt Iudei Deum celi, sed non in eternum: quia repulerunt eum. Habuerunt gentes Deos multos ereos, ligneos, lapideos, aureos: sed non in eternum, quia de corruptibili materia fuerunt: de quibus scriptum est, Dii qui celum et terram non fecerunt, pereant de terra, et de his, que sub celo sunt . Quoniam omnes dii gentium demonia: Dominus autem celos fecit . Ipse est Dominus Deus noster in eternum, regnaturus, et  in hoc seculo et in futuro. Ipse et non alius, reget nos in secula. Si Deus noster est, et rex noster est. Protegit nos, quia Deus est, ne moriamur. Reget nos, quia rex est, ne cadamus. Regendo autem nos non frangit nos. Nam quos non regit, frangit. De his, quos regit, scriptum est; Reges eos in uirga ferrea . De his, quos non regit, protinus subditur: Et tanquam uas figuli confringes eos. Ab illo ergo optemus regi et liberari hic, in eternum, in secula seculorum.

[a 1Kb] Murmurant  homines plerumque, qui propterea uolunt Deum colere, ut hic illis bene  sit, quando uiderint eos, qui Deum non colunt, pollere atque florere felicitate terrena: se autem Deum colentes laborare in angustiis, [a 1Kb] ieiuniis, ceterisque difficultatibus mortalitatis humane. Contra hunc morbum sermo diuinus loquitur nobis in hoc psalmo.



TITULUS PSALMI XLuIII.

1. Titulus talis est, In finem filiis Chore psalmus Dauid. Psalmus iste conuenit Dauid prophete qui hic loquitur, propositus filiis Chore ad intelligendum. Materia Christus est, non malorum, sed iustorum Redemptor. uel materia est 241 contemptus mundi. In prima parte ponit prologum, ad commendationem rei quam dicturus est. In secunda parte proponit Christum Redemptorem, non malorum et seculi amalorum, sed iustorum, et in eadem parte reprehendens stultitiam eorum, notat uanitates, quibus amatores istius seculi sunt intenti. In tertia parte admonet iustos pauperes, ne curent istos diuites: quia cito peribunt eorum diuitie Intendunt autem Apostoli uel Propheta in hoc psalmo, omnes in fide existentes, tam ex Iudeis quam ex Gentibus, tam liberos quam seruos cuiuscumque conditionis  sint, dehortari ab appetitu terrenorum ad amorem celestium. Et sic non erit in die iudicii timendum. In primis autem multis faciunt eos attientos, tum quia prudenter, id est moraliter eis loquuntur: tum quia parabolice: tum etiam quia illud a magistro interius presidente addiscent, et quod aliis uoce predicabunt, opere complebunt.



PSALMUS XLuIII.

2. Audite hec omnes gentes, auribus percipite omnes qui habitatis orbem. Quod dico, Auribus percipite, hoc est, nolite transeunter audire. Sicut est ergo aliqua distinctio inter Audite, et Auribus percipite: ita est distinctio aliqua inter omnes gentes, et habitatores orbis. Significantius enim uult nos intelligere quod ait, Omnes qui habitatis orbem: ut gentes intelligamus, omnes iniquos: habitatores autem orbis, omnes iustos. Nam qui habitat non tenetur. Qui autem  tenetur, non habitat: sed habitatur. Ista uerba audituri erant non solum peccatores et impii, sed et iusti. Permixte modo audiunt  omnes, sed cum uentum fuerit ad reddendam rationem, separabuntur qui sine caussa audierunt, ab illis qui auribus perceperunt. Audiant ergo peccatores. Hoc est quod ait, Audite hec omnes gentes. Audiant et iusti, qui non sine caussa audierunt, et regunt potius terram, quam regantur a terra. Et hoc est quod subiungit, Auribus percipite omnes qui habitatis orbem. Et iterum dicit:

3. Quique terrigene, et filii hominum. Quod ait  Terrigene, ad peccatores retulit. Quod ait, Et filii hominum, ad fideles et iustos. uidetis ergo quia seruatur ista distinctio. Qui sunt ergo terrigene, nisi filii terre? Qui sunt filii terre? Qui hereditates terrenas requirunt: Qui sunt filii hominum? Qui pertinent ad filium hominis. Aliquando [b 1Kb] iam ista distinximus sanctitati uestre. Et inuenimus quia Adam homo erat, filius hominis non erat. Et Deus non erat ipse Adam: Christus autem et filius hominis erat, et Deus erat. Quicumque pertinent ad Adam, terrigene:  quicumque pertinent ad Christum, filii hominum. Omnes tamen audiant. Ego nullis subtraho sermonem meum. Terrigena est? Audiat propter iudicium. Filius hominis est? Audiat propter regnum. Simul in unum diues et pauper. Iterum ipsa sunt repetita. Quod ait, Diues, ad terrigenas pertinet. Quod autem Pauper, ad filios hominum. Diuites intellige superbos: pauperes humiles. Habeat 242 multas facultates pecuniarum, si in eis non extollitur, pauper est. Non habeat aliquid, cupiat et infletur, Inter diuites reprobos deputat eum Deus. Et diuites et pauperes in corde interrogat Dominus. Non parua se Propheta dicturum insinuat, cum tantam omnium faciat aduocationem. Et ponit cau sam, quare debeat audiri cum subdit:

 4. Os meum non loquatur sapientiam, et meditatio cordis mei prudentiam. Sapientia est cognitio diuinorum. Prudentia est de instructione morum. Et propheta uel Apostoli hic annuntiant sapientiam, ubi Christum Filium Dei omnium Redemptorem iustorum annuntiant. Mores informant, cum docent hec terrena non esse appetenda, et diuitum diuitias negligendas. Hec autem non puris labiis se dixisse pronuntiant, sed meditate, ut auditores magis attentos reddant. Hec etiam non a seipsis, sed interiore magistro, uidelicet Spiritu Sancto, audire et loqui se asseruit, cum subiungit,

5. Inclinabo in parabolam aurem meam, aperiam in psalterio propositionem meam. In parabolam aurem inclinare, est eamdem parabolam humiliter audire . Quam non audiunt, qui non faciunt quod dicunt: quales erant Pharisei, quos dicit Dominus sedere super cathedram Moysi . Qui uero [c 1Kb] doctor est  et non auditor, alteri prodest, sibi non prodest. Qui autem faciunt,  et sic dicunt: audiunt quod dicunt. Et ideo fructuose dicunt quod audiunt. Talis erat iste uir sanctus. Qui prius parabolam humiliter audit, quatenus instructus interiore magistro, deinde aperiat propositionem suam in psalterio. Parabole sunt similitudines rerum, que comparantur rebus de quibus agitur. Propositiones sunt questiones, in quibus aliquid est quod disputatione soluendum sit. Quare audit parabolam? Quia uidemus nunc per speculum in enigmate, sicut dicit Apostolus. Quandiu hic peregrinamur a Domino, nondum est illa uisio nostra facie ad faciem, ubi iam non sunt parabole neque enigmata, neque similitudines. Aenigma est obscura parabola. que difficile intelligitur. Si ergo in enigmate uidemus, inclinemus in parabolam aurem nostram. Et sic aperiamus in psalterio propositionem nostram. Audiamus quod dicitur, faciamus quod precipitur. Aperiam  propositionem meam in psalterio, quia quod propono manifestandum in psalmo hoc,  faciam non solum uerbo, sed etiam exemplo: ut quod doceo ore, compleam opere. Psalterium enim, in quo manibus feriuntur chorde, ut audiatur melos, idest psalmus, bonam operationem significare sepe iam diximus. In psalterio ergo propositionem aperire, est uerba que ponuntur operibus demonstrare. Inclinabo in parabolam aurem meam. Ac si dicat, audiam in me Spiritum sanctum loquentem, et ea que futura sunt, in parabolis et propositionibus denuntiantem. Inclinabo ergo et humiliabo in hanc parabolam aurem meam, neque de illis ero, de quibus dicitur: ue prophete, qui prophetat de corde suo . Postea uero aperiam in psalterio propositionem 243 meam. Audiuit enim propheta, et quid audisset in hoc psalterio psalmi manifestat, dicens:

6. Cur timebo in die mala? idest, in die iudicii. Dicit aliquis, Quia fecisti furtum, homicidium, uel aliud graue peccatum. Non ideo, inquit, timebo. Cur igitur timebo? sequitur et dicit, Iniquitas calcanei mei, idest, finalis iniquitas circumdabit me. Idest, ex  omni parte ostendit me damnabilem. Non ergo tam iniquitas, quam finis iniquitatis timenda est. Non enim qui male uixerit, sed qui mala uita finierit, periturus est. Si ergo uitet iniquitatem calcanei sui, et ambulet in uiis Dei, non timebit, ut perueniat ad diem malam. Cur ergo timebimus in die mala? Aut quare non nos emendabimus, antequam ueniat dies mala? Preceptum est Eue, ut obseruet caput diaboli: quia diabolus calcaneum ipsius obseruat . Eua est caro nostra. Per carnem facilius labitur homo. Si igitur iniquitas calcanei circumdabit nos, cur timebimus in die mala? Habemus enim in potestate  auxiliante Domino, ut non faciamus iniquitatem: aut si fecimus, ut emendemus.  Et sic non erit qui nos circumdet. Et in die nouissima non timebimus, sed gaudebimus.

7. Qui sunt ergo quos circumdabit iniquitas calcanei sui? Qui confidunt in uirtute sua, et in multitudine diuitiarum suarum gloriantur. ue uobis, Iudei, qui non in Christo, sed in uestra iustitia confiditis. ue uobis, diuites, qui in uestris diuitiis gloriamini. uobis timendum est, quod subditur in psalmo:

8. Frater non redimit, redimet homo? Quis est iste frater, nisi Christus, qui ceteros fratres saluauit? Cuius typum Ioseph ille tenuit, qui fratres suos de fame liberauit . Frater iste post resurrectionem suam cuidam dixit: uade, dic fratribus meis . Frater noster uoluit esse Dominus noster, assumendo nostram naturam. Christus enim qui dicitur Filius Dei, et est, dicitur frater noster . Ergo si Christus non redimet, homo redemturus est? Si ille non redimet qui Deus est et homo, redimet alius qui sit purus homo? Non utique. Unde Non dabit Deo placationem suam. Non  poterit Deum placare malus, neque per oblationem, neque per orationem, neque per sacrificium. Hinc Paulus ait: uoluntarie nobis peccantibus iam non relinquitur hostia pro peccato . Quamdiu enim homo est in uoluntate peccandi, nullis Deum potest placare muneribus, nullis sacrificiis, nullis operibus bonis. Et ideo subdit:

9. Et pretium redemtionis anime sue: non poterit dare. Non est enim eius Deo beneplacita eleemosyna, cuius adhuc uoluntas retinetur in culpa. Et laborabit in eternum [uers. 10.], et uiuet adhuc in finem. Qui ad tempus delectatus est in diuitiis, in eternum laborabit in tormentis . Desiderabit mori, sed non poterit. Ad hoc tantum uiuet, ut semper laboret. ue tibi, mala cupiditas, quam male tuos decipis amatores.

11. Non uidebit interitum, cum uiderit sapientes morientes. uident sapientes mori. Attendunt temporalem mortem, sed futurum damnationis interitum non prouident. Talia plerumque solet dicere: Nonne  mortuus est 244 ille sapiens? Si aliquid posset, qui aliquid sapuit, non moreretur. Faciam ergo mihi bene, dum uiuo. Hi sunt qui uoluptatem summum bonum esse putantes, cunctis corporis delectationibus inherent. Hi sunt qui dicunt, Comedamus et bibamus, cras enim moriemur . uiderunt  Iudei Christum pendentem in cruce, et contemserunt illum dicentes: Hic si Filius Dei esset, descenderet de cruce : non uidentes quid sit interitus [a 1Kb] . Ille moriebatur temporaliter, ut reuiuisceret in eternum. Illi uiuebant temporaliter, morituri in eternum. De quibus mox subinfertur: Simul insipiens et stultus peribunt. Insipiens est, qui non credit in futuram penam. Stultus qui licet credat, tamen non cauet. Caue ergo insipientiam: caue stultitiam: prouide futurum interitum. Fac tibi amicos de mammona iniquitatis . uade ad formicam , et disce sapientiam  et non  peribis in eternum. Hi autem simul peribunt, Et relinquent alienis diuitias suas. Omnes iniqui relinquunt alienis diuitias suas: siue filii sint, siue parentes, siue uicini, quibus relinquunt. Tamen in hoc alieni sunt, quia illis de suis diuitiis subuenire non possunt.

12. Et sepulcra eorum, idest, pyramides et mausolea, que quasi magnas edificant domos, quasi illa sepulcra debeant esse domus illorum in eternum. Excipiuntur sepulcris pretiosis, et inuoluuntur pretiosis uestibus: sepeliuntur unguentis et aromatibus. Deinde memoriam qualem habent? Tabernacula eorum in progenie et progenie, uocauerunt nomina sua in terris suis. Domus et famitte eorum usque in tertiam et quartam generationem eos laudant, eisque sacrificant. Tangit consuetudinem Gentilium, qui  constitutis diebus aliquos conducebant, ut inuocarent nomina mortuorum circa sepulturam eorum. In quo propheta magnam eorum notat stultitiam, quia cum ipsi per hec memoriam eternam habere putarent, tamen in solis terris suis hoc faciebant. uel aliter: tabernacula eorum, idest domus lapidee, quas de diuitiis construxerunt, in quibus ad horam habitauerunt: manentia in progenie filiorum et progenie nepotum; uocauerunt nomina sua, idest, fuerunt caussa quare nomina eorum haberentur in memoria. Et non ubique, sed in terris suis, idest, in uicinio suo. Hoc totum pertinet ad redarguendam inanem diuitum extollentiam, ut in amplis edificiis operam non insumant: cum tandem preter sepulcrum nichil eorum possideant. Hoc autem ideo faciunt, quia intellectum suum amiserunt. Et hoc est quod subdit:

13. Homo cum in honore esset, non intellexit. Quis maior honor homini dari potuit, quam ratio et intellectus, Deique similitudo? In tanto honore positus non intellexit, idest, non intelligenter egit:  sed Comparatus est iumentis insipientibus. Non secundum aliud nisi secundum insipientiam, et in actu Similis factus est illis. Quia sicut iumenta prona sunt terre, et tantum uentri obedientia, ita amatores mundi terrenis rebus tantum sunt dediti:

14. Hec uia illorum scandalum ipsis. Hec uia 245 secundum quod ipsi fuerunt in honore, et non intellexerunt, terrena tantum appetendo, erit scandalum ipsis, id est, offensio, que ducet eos ad interitum. Ipsis sit scandalum , non tibi. Quando erit tibi? Si putes, quod beati sint tales. Si uero intelligas, quia non sunt beati, ipsis erit scandalum uia ipsorum, non Christo, non membris eius. Et postea in ore suo complacebunt. Cum facti fuerint tales, ut non querant nisi bona temporalia, laudabunt se placentes sibi. uel postea in ore suo complacebunt, quando dicent in iudicio, Domine Deus aperi nobis . Sed tunc fiet, quod sequitur: Sicut oues in inferno positi sunt, mors depascet eos. Quia grege facto diuitiis tonsi, et exspoliati a magna  nigrorum spirituum multitudine in tenebras deducentur. Et merito, qui Christum pastorem habere noluerunt, a morte depascentur, et a lupo rapace deuorabuntur.

15. Et dominabuntur eorum iusti in matutino. Quia iudices eorum erunt in iudicio. Et auxilium eorum, quod habent in hoc seculo, ueterascet, id est, deficiet, in inferno a gloria eorum, Id est, propter hoc quod gloriati sunt in diuitiis suis. Recte dicitur, Auxilium eorum a gloria eorum ueterascere, quia gloria et diuitie eorum in inferno nullum eis auxilium poterunt prestare.

16. uerumtamen Deus redimet animam meam, de manu, id est, de potestate, inferi, cum acceperit me. Id est, meam humanitatem. Modo iustis est labor, pressura, tribulatio: in spe futura est uerum gaudium. Modo qui ad letitiam secularem oculos aperiunt, et cor claudunt, transit eorum felicitas, et uenit pena. Quo contra transit iustorum pena temporalis, et uenit eterna felicitas. Excitat nos ergo  spiritus Dei cum subiungit:

17. Ne timueris, cum diues factus fuerit homo. Et non tantum, cum ipse diues factus fuerit: sed, cum multiplicata fuerit gloria domus eius. Id est, honor diuitiarum eius. Non desperes, neque putes eum a Deo diligi, quia abundat diuitiis: et te, quia pauper es, a Deo derelictum.

18. Quoniam cum interierit, non sumet omnia. ! uides uiuentem? Cogita morienem. Quid hic habeat attendis? an secum tollat attende. Multum auri habet, multum argenti, multum prediorum, mancipiorum, et cetera alia. Cum interierit, non sumet omnia. Neque descendet cum eo gloria eius. Quid habebit caro putrescens in sepulcro? Quid habebit anima perdita  in inferno? Ideo non descendet cum eo gloria eius, quia in uita sua quesiuit gloriam temporalem. Hoc est, quod subiungit:

19. Quia anima eius in uita ipsius benedicetur. Illi enim, qui ista temporalia pro magno habent, quando aliquos in hoc mundo honoribus et diuitiis florere uident, solent eos laudare et beatificare: sicut alibi dicitur in psalmo: Quoniam laudatur peccator in desideriis anime sue , et iniquus benedicitur. Et iterum, Beatum dixerunt populum cui hec sunt . Anima ergo eius in uita ipsius benedicetur, sed in morte torquebitur, et sentiet eternam penam, qui transitoriam secutus est gloriam, Confitebitur tibi, cum benefeceris ei. Perfectorum est, Dominum laudare in aduersis. Reprobus autem tantum laudat in prosperis. uenit illi lucrum? Confitetur. uenit hereditas? confitetur. uenit 246 damnum? blasphemat. Et ideo subditur:

20. Introibit usque in progenies patrum suorum. Qui sunt patres eorum, nisi diabolus, et angeli eius?  Unde Dominus quibusdam ait: uos ex patre diabolo estis . Progenies uero diaboli sunt omnes reprobi. Hinc per Ioannem dicitur: Progenies uiperarum, quis ostendet uobis fugere a uentura ira ? Ergo in progenies patrum introibit, quia simul cum reprobis in eterno igne peribit. Et usque in eternum non uidebit lumen. Mittetur enim in tenebras exteriores, ubi erit fletus et stridor dentium . Omnis qui male agit, odit lucem . Quia ergo dum uiueret, tenebras dilexit, ideo nunquam lucem uidebit. Et quod lumen amiserit cordis, ostendit cum subinfertur:

21. Homo cum in honore esset, non intellexit: comparatus est iumentis insipientibus, et similis factus est illis. Sententie repetitio confirmatio est: uel ideo repetit, quia in hoc uersu maxime pendet intentio psalmi, et utilitas. Defende, o homo, honorem tuum. Noli deserere eum quem tibi dedit Deus intellectum, ad hoc, ut diuina percipias, eterna diligas, terrena  contemnas. Utere intellectu, utere ratione, despice temporalia, ut peruenire merearis ad celestia.



TITULUS PSALMI XLIX.

Agitur in sequenti psalmo de uocatione omnium gentium: de manifesto aduentu Christi, de mutatione ueteris sacrificii in nouum, de damnando peccatore indisciplinato: et quod iter ad Dominum sit laudis sacrificium. Titulus est, Psalmus Asaph. Interpretatur Asaph congregatio. Attribuendus est ergo psalmus iste Asaph, id est, congregationi fidelium ante aduentum Christi existentium, credentium esse uenturum Christum in carnem, et pro nobis: quod nos credimus esse completum. Materia psalmi huius est ipse Christus, modo nos per predicationem uocans: deinde districte iudicans. Intendunt autem prenominati fideles, introducendo ipsius Domini Christi personam, ut maiori pondere loquantur, suadere auditoribus suis, ut a carnalibus obseruantiis desistant, et ab umbra ad ueritatem se transferant: nec ita uoce predicent, ut opere non impleant. Cur autem preceptis Christi talia suadentis obtemperandum sit, causse premisse sunt in principio psalmi, usque ad eum locum ubi dicitur: Audi populus meus.  In principio uero fit predicationis eius talis commendatio. uox est synagoge.



PSALMUS XLIX.

1. Deus deorum Dominus locutus est, et uocauit terram, a solis ortu usque ad occasum. Non quicunque homo, aut quicunque angelus loquutus est, sed ipse deorum Deus, scilicet Dominus noster iehsu Christus, qui est operator et deificator sanctorum, sicut ipse alibi ait quibusdam sanctis diis per gratiam factis: Ego dixi, dii estis et filii excelsi omnes . Hinc Apostolus ait, Dedit eis potestatem filios Dei fieri . Et iterum: Filii Dei sumus, sed nondum apparet, quod erimus . Iste tantus ac talis locutus est per angelos, per prophetas per semetipsum , per fideles suos, et uocauit terram, id est, homines habitantes in terra. Et non in una terra tantum, sed a solis ortu usque ad occasum.  Datus est enim Apostolis Spiritus sanctus, 247 et dictum est eis, Ite, predicate Euangelium omni creature . Et quia predicatio incepit ab Ierusalem, recte subiunctum est:

2. Ex Sion species decoris eius. Hinc alius propheta dicit: De Sion exibit lex, et uerbum Domini de Ierusalem . Inde cepit predicari species decoris, id est, pulchritudo diuinitatis Christi. Ipse est speciosus forma pre filiis hominum , de quo et subditur:

3. Deus manifeste ueniet: Deus noster, et non silebit. Prius occultus uenit, infirmus in carne apparuit. Erat glorie species in diuinitate, sed hec talebat in humanitate. Si enim cognouissent, nunquam Dominum glorie crucifixissent . Occultus ergo uenit, ut iudicaretur. Manifeste ueniet, ut iudicet . Et hoc est , quod ait, Et non silebit. Silet modo a iudicio, occultus in celo. Patiens est super peccatores; non exercens iram, sed expectans penitentiam. Tacui, inquit: nunquid semper  tacebo? Et notandum, quod ait Deus noster. Non enim est Deus, qui non est Deus noster. Quoniam omnes dii gentium demonia , Deus autem Christianorum est uerus Deus. Quia uero ad iudicium ueniet, sequentia docent, cum dicitur: Ignis in conspectu eius exardescet. ueniet enim iudicare seculum per ignem. Hinc Apostolus ait: Uniuscuiusque opus quale sit, ignis probabit . Qui dulcedinem Dei nondum gustauerunt, si nondum desiderant Dei faciem, timeant uel ignem. Supplicia terreant , quem premia non inuitant. uile tibi est, quod Deus pollicetur? Contremisce, quod minatur. Omnis arbor, que non facit fructum bonum, excidetur, et in ignem mittetur . Aliter: Christus uenit ad iudicium, et tunc ignis praue concupiscentie exardescet, et exuret reprobos, qui erunt in conspectu eius: quia uidebunt in quem transfixerunt . Et in circuitu eius tempestas ualida. Id est, angeli, quia sicut ualida tempestas sufflat paleas ad  ignem, sic malos sufflabunt ad inferos . ualida tempestas uentilatura est tam magnam aream. Hac tempestate  erit illa uentilatio, qua separabitur a sanctis omne immundum: a fidelibus omnis simulatio, a piis et trementibus uerbum Dei omnis contemtor et superbus. ueniens itaque Dominus ad iudicium, quid facturus est?

4. Aduocabit celum de sursum. Per celum  uult intelligi omnes sanctos et perfectos, quos aduocabit sursum sessuros, secum iudicaturos. uocabit et terram discernere populum suum. Celum uocabit, ut iudicet cum eo. Terram uocabit, ut discernat populum suum a populo malo. Audi uocationem terre, et populi sui discretionem: uenite benedicti Patris mei, percipite regnum, quod uobis paratum est ab origine mundi . Percipite dico. Quare? Esuriui enim, et dedisti mihi manducare, etc. Ecce quare dicuntur terra: uidelicet propter boni operis fertilitatem. Hi si non potuerunt celum esse, omnia contemnendo, uel bona terra fuerunt, fructum misericordie  faciendo . Deinde propheta uidens futura, tanquam presentia, exhortatur angelos congregantes. Mittet enim Dominus angelos suos, et congregabuntur ante eum omnes gentes .

5. Congregate illi de diuersis partibus orbis, sanctos eius. Et non tales sanctos, qui insistant 248 carnalibus obseruantiis, sed tales, qui ordinant, et proponunt nouum testamentum eius super sacrificia legalia. Illa enim sacrificia ueteris Testamenti, umbra, et prophetia fuerunt ueritatis. Testamentum ergo super sacrificia ordinare, est seipsum in sacrificium Domino offerre, et quod litera precipit, spiritualiter adimplere. uel super sacrificia testamentum ordinatur, quando ueteribus noua preponuntur: quando animalium sacrificiis destructis, Melchisedech ordo ubique predicatur . Ad cuius nouitatis ordinem pertinet, quod subditur.

 6. Et annuntiabunt celi iustitiam eius: quoniam Deus iudex est. Celi iustitiam Dei annuntiant, quando spirituales uiri fidem Domini nostri Iesu Christi, et bona opera predicant. Unde alibi dicitur: Celi enarrant gloriam Dei . Que profecto iustitia ideo nobis predicatur, quatenus illam exequentes iram iudicis euitare mereamur. Quoniam Deus iudex est, qui iudicabit uiuos et mortuos : quia secundum opera unicuique retribuet merita. Hoc incessanter mentis oculis attendentes sancti uiri, quoniam Deus iudex est, uitam suam inquirere, peccata sua deflere, sese semper ad meliora promouere non cessant: ut postmodum ante districtum iudicem iniudicabiles apparere ualeant. Huc usque Synagoga commendauit Christum, uel exponendo ordinem predicationis eius, uel secundum aduentum commendando: amodo introducit eum loquentem sic:

7. Audi, populus meus, et loquar Isrel: Isrel nomen electionis est. Non uocaberis Iacob, sed uocaberis Isrel . Ergo audi sicut Isrel, sicut  uidens Deum , hoc enim interpretatur Isrel, uidens Deum. Qui habet aures audiendi, audiat . Captat autem eius beneuolentiam, cum ait: Populus meus. Ac si diceret: Populus electus, populus peculiaris . Et testificabor tibi. Id est, testimoniis Scripturarum approbabo. Quid? Deus, Deus tuus ego sum. Id est ego Deus sum, Deus tuus. Quicunque enim Apostolorum et Prophetarum Scripturas intelligit, Dominum Iesum esse Deum nostrum agnoscit. Deus tuus, et proprie dicitur, quem familiarius habet Deus tanquam in mancipio suo, tanquam ex peculio suo. Quid uis amplius? Primum queris a Deo? Ecce Deus, ipse Deus tuus est. Quid Deo dicimus? dona tibi querebas, ipsum donaturum habes. Et quid exigit a nobis Dominus Deus noster? Audiamus quid adiungat:

8. Non in sacrificiis tuis arguam te. Non tibi dicam , Quare non mihi pinguem taurum  mactasti? Quare non de grege tuo hircum optimum obtulisti? Quare aries ille ambulat in ouibus tuis, et in ara mea non imponitur? Holocausta autem tua in conspectu meo sunt semper. Holon, totum est: caustum, incensum. Holocaustum autem totum igne absumtum. Sunt quedam holocausta, que non recipit Deus, de quibus in alio psalmo dicitur: Utique holocaustis non delectaberis . Hec sunt holocausta brutorum animalium, quibus Deus non delectatur. Que sunt ergo illa, que in conspectu meo sunt semper? Benigne fac, inquit Deus, in bona uoluntate tua Sion. Tunc acceptabis sacrificium iustitie oblationes, et holocausta. Est ignis flagrantissime caritatis. Animus inflammetur caritate, 249 arripiat eadem [a 1Kb] caritate membra in usum suum. Non ea permittat militare cupiditati, ut totus exardescat igne amoris diuini. Talia holocausta dicit Deus, in conspectu meo sunt semper. Adhuc forte Isrel cogitat de bobus, de ouibus, de hircis. Ideo subiunctum est:

9. Non accipiam de domo tua uitulos: neque de  gregibus tuis hircos. [b 1Kb] Prenuntiat  Testamentum nouum, ubi omnia illa uetera sacrificia cessauerunt. Erat enim tunc prenunciatum futurum, quoddam sacrificium, cuius sanguine mundaremur. Quare non accipiam de domo tua uitulos, hircos, et cetera talia?

10. Quoniam mee sunt omnes fere siluarum. Ac si diceret: Qui omnes feras possideo, illo qui in domo tua est, uitulo, uel hirco non indigeo. Sed forte  ait Isrel, Bestie Dei sunt ille bestie fere, quas non includo in [c 1Kb] corte mea, quas non alligo ad presepe meum. Ea uero, que apud me sunt, non Dei, sed mea sunt. Ideo Dominus adiungit: Iumenta in montibus et boues, mea sunt. Et illa, que possides,  et illa, que non possides, mea sunt omnia. Si enim seruus meus es tu, totum peculium tuum meum est.

11. Cognoui omnia uolatilia celi. Id est, appendi omnia et numeraui. Alia est notitia Dei, alia hominis. Sicut  aliud est possidere Dei, aliud est possidere hominis. Non enim tu, quod possides, totum habes in potestate: ut quandiu uiuat bos tuus, in potestate tua est. Hec uolatilia celi de aqua nata sunt a uerbo Domini dicentis: Producant aque uolatilia celi . Ubi nouerat, que imperauerat, ut aque proferrent? Iam certe nouerat, quod creauerat et antequam crearet, nouerat. Tanta ergo notitia Dei: ut apud ipsum essent quodam ineffabili modo, antequam creata essent. Et a te expectat, ut accipiat, quod antequam crearetur habebat. Et pulchritudo agri mecum est. Id est, ubertas omnium in terra gignentium mecum est. Cum illo ager, cum illo species terre, cum illo species celi, cum illo omnia uolatilia celi et omnis creatura  , quoniam ipse ubique est .

12. Si esuriero, non dicam tibi. Non esuriet neque sitiet, non laborabit, neque dormitabit, qui custodit Isrel . Sed [d 1Kb] hec secundum carnalitatem tuam dicta sunt: quia tu antequam manduces, famem pateris, forte putas, et Deum esurire, ut manducet. Etiam si esse posset, ut esuriret, non diceret tibi. Omnia que ante illum sunt, unde uult, tollit. Nihil illi necessarium est. Et ideo subdit: Meus est enim orbis terre, et plenitudo eius. Noli ergo laborare, quod mihi des: sine labore habeo, quod uolo.

13. Nunquid manducabo carnes taurorum? aut sanguinem hircorum potabo? Quia ista non queris, dic ergo: Domine Deus noster, quid uelis, ut offerat tibi populus tuus Isrel. Sequitur et dicit:

14. Immola Deo sacrificium laudis. Interiora sacrificia semper plus diligit Deus. Magis enim attendit affectum, quam censum. Ideo protinus addit. Et redde altissimo uota tua. Sit ara tua conscientia tua. Ignis  tuus amor diuinus. 250 Sacrificium tuum laudes Dei. Sic ergo Deum lauda in corde tuo, ut in ipsa oblatione laudis spirituali igne accensus teipsum immoles et mortifices, et sacrifices Deo. Et bene cum sacrificio precipimus uotum reddere altissimo. Nam secundum uota pensat Deus sacrificia. Tanto apud Deum maius erit sacrificium tuum, quanto maiorem in ipso sacrificio habueris deuotionem. Unde scriptum est: Fide plurimam hostiam Abel, quam Cain obtulit Deo, per quam testimonium consecutus est esse iustus . Cor namque et non substantiam pensat Deus. Nec perpendit, quantum in eius sacrificio, sed ex quanto proferatur. Hinc alibi dicitur in psalmo: In me sunt Deus uota tua, que reddam, laudationes tibi . Ac si aperte dicat: Et si exterius munera offerenda non habeo, intra memetipsum tamen inuenio, quod in aram tue laudis impono. Quia qui nostra datione non pasceris, oblatione cordis melius placaris. Immola, inquam, Deo sacrificium laudis, ut sic habeas  eum placatum et propitium. Et quid deinde?

15. Et inuoca me in die tribulationis: et eruam te, et honorificabis me. Quando tribularis noli desperare, nec uelis in tuis uiribus confidere. Inuoca me, et eruam te. Ad hoc enim permissus est dies tribulationis fieri, quia forte si non tribulareris, non inuocares me. Cum tribularis autem, inuocas me: et quia uoces, eruam te. Cum fueris erutus, honorificabis me, ut iam non discedas a me. ualent ergo nobis tribulationes, quia nos excitant ad honorandum Deum. Tribulati propriam infirmitatem cognoscimus, eruti diuinam gratiam sentimus. Tanto magis autem eum honoramus, quo liberationem nostram non a nobis, sed ab ipso procedere scimus. Et sciendum, quod  tota uita ista mortalis tribulatio est  sanctis uiris. Nam preter innumeras mundi huius anxietates, in eo quod a Deo separantur, quod adhuc in mundo peregrinantur , quod corpus quod corrumpitur aggrauat animam , uehementer tribulantur. Et quanto crebriores tribulationes sunt apud nos, tanto frequentiores debent orationes esse apud Deum. Sed cauendum est, ne uiuamus male, dum cantamus bene. Nam sequitur:

16. Peccatori autem dixit Deus, Quare tu enarras iustitias meas? Id est precepta mea iustificantia predicas? De talibus dicit Apostolus : Qui predicas non furandum, furaris: qui doces non mechandum, mecaris: qui abominaris idola, sacrilegium facis. Et assumis testamentum meum per os tuum? Id est corpus Christi et calicem noui Testamenti, qui pro multis effusus est, in remissionem peccatorum . uel assumis testamentum meum per os tuum, id est, Euangelium meum, tam pollutis labiis predicare presumis?

 17. Tu uero odisti disciplinam. Id est corruptionem: Et proiecisti sermones meos retrorsum. Quia eos negligens non custodisti. In odiendo disciplinam, redarguitur uoluntas mala. In proiiciendo sermones Dei retrorsum, reprehenditur negligens et praua uita. Sermones Dei proiicere, est, illis contemtis, peruersa agere. 251 Ecce quomodo proiecisti sermones meos:

18. Si uidebas urem, currebas cum eo: et cum adulteris portionem tuam ponebas. Ne forte  non diceres, Non feci furtum. Non feci adulterium. Quid si placuit tibi qui fecit? nonne ipso placito cucurristi? Nonne portionem tuam cum illo qui fecit, laudando posuisti? Et si non facis malum, si tamen laudas malum, si ex uoto consentis, curris cum malo, et portionem mali recipis.

19. Os tuum abundauit malitia, et lingua tua concinnabat dolos. Malitiam et dolum quorumdam hominum  insinuat, qui quamuis sciant mala esse que audiunt, minime reprehendunt. Et parum est quia non dicunt, Mala fecisti; sed adulando dicunt, Bene fecisti. Et norunt mala esse, sed abundant malitia, et lingua eorum concinnat, id est, adornat dolos. Dolus autem est fraus quedam in uerbis, quando aliud [a 1Kb] promittitur, aliud sentitur. Parum est quod facis malum, insuper laudas adulando, et irrides et fallis peccantem. uel os peccatoris malitia abundat, quando maledictis et conuiciis alios exasperat. Dolos uero labia concinnant, quando auditu placida uerbis pronuntiant. Unde adhuc subinfertur:

20. Sedens, aduersus fratrem tuum loquebaris. Hoc fit quando aliquis quasi firmus, aut alicuius iam momenti doctor detrahit fratri suo forte bene agenti et recte uiuenti. In eo autem quod ait Sedens, mora uel studium designatur. Est alius infirmus et imperfectus, aduersus quem ponit scandalum similiter praue loquendo. Ideo infirmus ille dictus est matris filius, nondum patris, adhuc lacte indigens et uberibus  adherens. Portatur adhuc sinibus matris Ecclesie, nondum ualens ad solidum cibum mense Patris sui accedere Scandalizatur autem, quia adhuc perfectus non est. Si enim perfectus esset, scandalizari nullatenus potuisset. Nam pax multa est diligentibus legem Dei, et non est illis scandalum . Et Dominus in Euangelio: Qui scandalizauerit  unum de pusillis meis . Non ait de maioribus, sed de pusillis: quia pusillorum est tantum scandalizari. Prauorum autem usus est, perfectis derogare, imperfectis scandalum ponere, et semper discordias seminare.

21. Hoc fecisti  et tacui, id est, non reprehendi, non uindicaui. Modo enim tempus est misericordie, quo nos pius Dominus patienter  exspectat, ut conuertamur. Non enim irascitur per singulos dies , sed sicut dicitur in alio psalmo: Nisi conuersi fueritis, gladium suum uibrabit . Hinc est quod subiungit: Existimasti inique quod ero tui similis. Parum est  quia mala facta tua placent tibi. Placere putas et mihi. Deum, quia non pateris ultorem, uis tenere participem. Arguam te, et statuam contra faciem tuam. Quanto modo patientius misericors Dominus peccatores sustinet, tanto eos districtius in iudicio arguet. Et quia  hic seipsos attendere et emendare negligunt, statuet eos ibi ante faciem suam, ut uideant feditatem suam. Nec tamen ad hoc, ut corrigant: sed ut magis erubescant. Modo ergo tu fac quisquis talis es, quod tibi minatur 252 facere Deus. Tolle te a tergo tuo, ubi te uidere non uis dissimulans a factis tuis, et constitue te ante te. Ascende tribunal mentis tue. Esto tibi iudex. Torqueat te timor. Erumpat confessio. Et dic Domino tuo: Quoniam iniquitatem meam ego cognosco, et  peccatum meum contra me est semper . Si enim  nosmetipsos diiudicaremus, non utique iudicaremur . Propterea admonendo subdit:

22. Intelligite hec qui obliuiscimini Deum. uos qui Deum obliti estis, dum mala agitis, ex ratione perpendite que dicta sunt: ut uosmetipsos corrigatis. Attende in hoc uersu uiscera diuine misericordie. Etiam obliuiscentes se non obliuiscitur, non repellit, imo reuocat ad intellectum, ut resipiscant, et non pereant. Non uult mortem peccatoris, sed ut conuertatur et uiuat . Et quare, o misericors Domine, admones obliuiscentes te, ut intelligant? Audi caussam: Ne quando rapiat aduersarius ille diabolus, qui tamquam leo rugiens circuit, querens quem deuoret , et non sit qui eripiat. Si uos intelligere non uultis. Non enim eripit Dominus eos, qui obliuiscuntur eum: qui ea que ad salutem animarum suarum pertinent, intelligere contemnunt.  Unde scriptum est: Omnis ignorans ignorabitur . Quo contra de intelligentibus et laudantibus Deum quid subiungat, audiamus:

23. Sacrificium laudis honorificabit me: et illic iter, quo ostendam illi salutare Dei. Quod Latine salutare, hoc Hebraice iehsu dicitur. In sacrificio igitur laudis fit Iesu iter ostensionis, quia dum per psalmodiam compunctio effunditur, uia nobis in corde fit, per quam ad Iesum in fine peruenitur. Sicut ipse de sua ostensione loquitur dicens: Qui diligit me, diligetur a Patre meo, et ego diligam eum, et manifestabo ei meipsum .



TITULUS PSALMI L.

1. In finem psalmus Dauid, [uers. 2.] cum uenit ad eum Nathan propheta, quando intrauit ad Beth-sabee . Psalmus iste attribuitur Dauid prophete in finem respicienti, id est, Christum, a quo per peccatum recesserat, qui est finis legis et prophetarum. uel finis, id est, perfectio omnium bonorum operum. Psalmus, dico, compositus pro eo negocio, pro quo uenit ad eum arguendum Nathan  propheta. Et quia Nathan multotiens uenerat ad eum, ut sciretur in quo aduentu ipse fuit caussa huius psalmi, determinat sic: eo scilicet tempore, quando intrauit ad Beth-sabee. Huius mulieris, uxoris aliene, pulcuritudine captus est rex et propheta Dauid. Hoc in isto psalmo non legitur, sed in titulo eius apparet. In libris autem Regnorum  plenius legitur. Huius maritum in bello curauit occidendum. Et post hoc factum missus est ad eum Nathan propheta a Domino, qui eum argueret de tanto commisso . Multi uolunt cadere cum Dauid, et nolunt resurgere cum Dauid. Non cadendi exemplum propositum est: sed si cecideris, resurgendi. Attende ne cadas. Non sit [b 1Kb] delectatio minorum, casus maiorum: sed sit casus maiorum, tremor minorum. Audiant qui non ceciderunt, ne cadant. Audiant qui ceciderunt, ut surgant. Admonet etiam tale exemplum, 253 non se quemquam extollere debere in prosperis rebus. Multi enim res aduersas  timent, prosperas non timent. Periculosior est autem res prospera anime, quam aduersa corpori. Hoc peccatum non fecit, cum persecutorem Saulem pateretur. Semper uero aduersus felicitatem uigilandum est. Materia huius psalmi est Dauid, siue quilibet alius penitens. Intendit autem propheta in hoc psalmo principaliter orare pro triplici reatu huius criminis supradicti, scilicet pro adulterio, homicidio, et fraude. Deinde etiam pro omnibus aliis delictis, ut Deus hanc noxam et omnes alias sibi indulgeat, et gratiam sancti Spiritus restituat: ita ut illam numquam amplius amittat. Proponitur autem Dauid in hoc psalmo omnibus iustis exemplar, non peccandi: sed si ceciderint, resurgendi. Et ne in uirtute sua presumant cum scriptum sit, Qui stat, uideat ne cadat . Iniustis ad hoc proponitur, ut de magnitudine delicti sui aliqui non desperent, respicientes Dauid, tanti delicti per condignam satisfactionem consequutum ueniam. Dicit ergo sic Dauid:



PSALMUS L.

3. Miserere mei, Deus. Dictum est a simili alicuius in caussa deprehensi, cuius crimen, quia iam  manifestum est iudicibus, non iam studet illud defendere: sed solam ueniam nititur deprecando impetrare, suam penitentiam ostendens, et merita preterita pretendens: et sic facturum bona in futuro promittens. Prius orat pro peccato: deinde crimen suum sponte confitetur. Ac si diceret, Deus, id est, Creator meus, quem magna et multiplex iniquitas mea non latet, Miserere mei, secundum magnam misericordiam tuam. Idest, ad modum misericordie tue, que magna est, dimitte magnum peccatum meum. Et secundum multitudinem miserationum tuarum. Idest, ad modum miserationum tuarum, que multe sunt in effectis, dele iniquitatem meam: que multiplex est. Idest, dele homicidium, fraudem, et adulterium. Hic ostendit et peccatum suum magnum esse  et multiplex. Ibi namque homicidium et fraus, et multa alia denotari possunt. Hoc distat inter misericordiam et miserationem: quia Deus naturaliter semper est misericors  in se, actualiter autem miserator in nobis. Misericordie uirtus inseparabiliter in Deo est. Cum autem ex hac misericordia nobis aliqua beneficia tribuuntur, miserationes dicuntur. Et notandum quod qui magnam misericordiam deprecatur, magnam miseriam confitetur. Opponitur ergo magna misericordia magno peccato. Opponitur multitudo miserationum multiplicitati culparum. Propterea adhuc subiungit:

4. Amplius, quam ego te deprecari ualeam, laua me ab iniquitate mea: ut [a 1Kb] dimittas que conscientia metuit, et adiicias quod oratio non presumit. Et a peccato meo munda me. Quamuis inter iniquitatem et peccatum nichil distare perhibeat Ioannes Apostolus, qui ait, Iniquitas peccatum est : ipso tamen usu loquendi plus iniquitas quam peccatum sonat. Et omnis 254 se homo libere peccatorem fatetur, iniquum uero dicere, nunnunquam erubescit. Cum ergo penitens iste orat, ut ab iniquitate lauetur, et a peccato mundetur: tam a grauiori, quam  a leuiori culpa curationem postulare uidetur. Et supponit caussam, quare sibi dimitti postulat quod deliquit, dicens:

5. Quoniam iniquitatem meam ego cognosco, secundum penitentiam et satisfactionem: et hoc non ad horam, sed continue. Ideo subdit: Et peccatum meum contra me est semper. Contra me, id est, ante oculos meos. Non est oblitus peccati sui et iniquitatis, quamuis iam a propheta audisset: Transtulit a te Deus peccatum tuum . In conscientia sua tamquam in imagine, adulterium et homicidium depictum habebat: per singulos dies uidebat putredinem: et ideo dicebat, Et peccatum meum contra me est semper. Ego illud uideo. Tu id ne consideres. Attende  quid facit Deus. Si memor sis peccati tui, ille non erit memor. Si tu eius oblitus fueris, Deus eius memorabitur. Ego sum  qui deleo iniquitates tuas . Tu uero memor earum esto. Sed forte dicet aliquis, Ut quid ego memor sum? Ut sit gratior, inquit, misericordia mea, ut sentias quid tibi concesserim. Si enim fueris memor cumuli peccatorum tuorum, eris memor et magnitudinis beneficentie Dei. Tales erant sancti: uirtutes suas non emittebant, sed peccatorum suorum memoriam reuocabant: non sicut nunc homines, qui peccatorum suorum obliuiscuntur, et celare cupiunt: si quippiam autem boni fecerunt, in medio proferunt, et omnibus propalare festinant. Fecisti aliquid boni? Cela illud, ut Dominus tuus uideat, et laudet. Fecisti mala? agnosce et emenda, et ignoscit Deus. Confitere Deo, et dic quod sequitur:

6. Tibi soli peccaui. Cui soli reddenda est ratio de peccato, qui solus est sine peccato . Et malum coram te feci. Quid est hoc :  Coram hominibus non est [b 1Kb] adulteri uxor aliena, et maritus occisus. Sed in hoc soli Deo peccat omnis homo, quod solus Deus potest curare hominem a peccato. Ac si egregio medico dicat egrotus: Tibi soli egroto: passionem meam nullus sanare potest, nisi tu solus. Hinc in alio psalmo de hoc celesti medico anime peccatrici dicitur, Qui propitiatur omnibus iniquitatibus tuis . Qui sanat omnes infirmitates tuas. Recte autem coram Deo malum fecisse se dicit, quia solus Deus quale et quantum sit malum cuiusque cognoscit. Homo enim uidet in facie, Deus uidet in corde . Homo uidet peccatum operis, Deus inspicit etiam radicem intentionis. uel, tibi soli sine peccato, peccaui et malum coram te feci, quem nullum latet secretum. Ille iustus punitor est, qui in se non habet quod puniatur. Et ideo oro, munda me. Quare? Ut iustificeris in sermonibus tuis. Sermo tuus est, Conuertimini ad me et salui eritis . Sermo tuus est, uenite ad me  omnes qui laboratis, et onerati estis, et ego uos reficiam . Sermo tuus est, Quacumque hora peccator conuersus fuerit, uita uiuet, et non morietur . Et ego quidem conuersus sum, et ad te ueniens misericordiam peto. Dimitte ergo que commisi, 255 ut in sermonibus tuis iustus et uerax inueniaris. Et uincas cum iudicaris. Idest, cum quidam praue intelligentes iudicent te non misereri criminaliter lapsis. uince illos, et sententiam eorum destrue, mihi parcendo criminaliter lapso. Aliter: Ideo tibi soli peccata mea confiteor: ideo coram te mala mea detego, ut te iustificem in sermonibus tuis, et me inculpem in operibus meis: et tamquam iudicio constituto, uincas tu, uincar ego. Sepe enim dum caussam Dei erga nos, et nostram erga Deum diligenter discutimus, ipsum Deum apud nos ex ratione iudicamus. Ascendit homo tribunal mentis sue: fit accusatrix cogitatio, testis conscientia: fit iudex ratio, carnifex timor: et cum se iniustum et conuictum deprehendit, humilior factus gratiorem se  Domino reddit. uel, uincas cum iudicaris, idest, in iudicio Filii tui, quo condemnatus est morti, uictor appareas, secundum clarificationem resurrectionis et ascensionis. Superas enim omnes iudices: et qui se putat iustum coram te, iniustus est. Nec  sufficit Dauid tantum sua criminalia peccata confiteri: etiam ipsam ad medicum ducit originem peccati. Omnia confitetur, in omnibus se humiliat: ut omnium peccatorum ueniam mereatur. Unde nunc tam sua, quam totius humani generis uoce subiungit, dicens:

7. Ecce enim in iniquitatibus conceptus sum, et in peccatis concepit me mater mea. Mater mea me concepit cum delectatione peccati. Ego conceptus contraxi mecum  iniquitatem originalis delicti. Numquid de adulterio Dauid, natus erat de Iesse iusto uiro et coniuge eius? Quid est ergo  quod se dicit in iniquitatibus conceptum esse, nisi quia detrahitur iniquitas ex Adam ? Nemo nascitur, nisi trahens culpam, et culpe penam. Quod dicit, Ecce: significat in manifesto. Omnes enim hoc uident. Omnes hoc sentiunt. Homo enim in corruptibili carne uiuens, habet tentationum immunditias impressas in semetipso: quia nimirum eas traxit ab origine ipsa: quippe propter delectationem carnis, eius conceptio immunditia est. Hinc est quod plerumque tentatur, et nolens. Hinc est quod immunda quedam in mente patitur, quamuis ex iudicio reluctetur: quia conceptus de immunditia dum ad munditiam tendit, hoc conatur uincere quod est. Qui ergo ad munditie locum iam peruenit, conceptionis sue uiam respiciat per quam uenit: atque inde colligat, quia ex sua uirtute non habet munditiam uiuendi, cui de immunditia factum est  initium subsistendi.

8. Ecce enim ueritatem dilexisti. Ideo cognosco peccatum secundum penitentiam, quia, Ecce, idest, patens est, quod tu dilexisti ueritatem: idest, ueram confessionem: uel ueritatem dilexisti, impunita etiam  illorum peccata, quibus ignoscis non reliquisti. Sic misericordiam prerogasti, ut seruares et ueritatem. Ignoscis confitenti, sed seipsum punienti. Incerta et occulta sapientie tue manifestasti mihi. Ita me dilexisti, ita me honorasti, ut occulta mysteria sapientie tue, idest, Filii tui, prophetico spiritu reuelares mihi: uidelicet incarnationem, passionem, resurrectionem, ascensionem, et alia plurima. Incerta dicit, propter Iudeos, qui ea legebant, et dubitabant. Occulta propter Gentes, que hec omnino nesciebant. Dic nobis, 256 o sancte Dauid, de aduentu Christi si quid tibi fuerit reuelatum. Descendet, inquit, sicut pluuia in uellus . Dic conuentum persecutorum. Astiterunt reges terre et principes conuenerunt in unum, aduersus Dominum, et aduersus  Christum eius . Dic passionem crucis. Foderunt manus meas et pedes meos . Dic cibum et potum. Dederunt in escam meam fel, et in siti mea potauerunt me aceto . Dic sepulturam. Posuerunt me in lacu inferiori . Dic resurrectionem. Non derelinquas animam meam in inferno . Dic ascensionem. Ascendit Deus in iubilo . Dic gloriam Ecclesie. Astitit regina a dextris tuis in uestitu deaurato . Longum esset enarrare, quot et quanta reuelata sunt ei secreta. Cum ergo tantus uir ceciderit, quis est, qui de se securus esse possit? Et tamen si contingat aliquem cecidisse, attendat hunc penituisse, et non solum percepisse ueniam, sed etiam in ordine pristino restitutum esse. Unde et subdit:

9. Asperges me hyssopo et mundabor. Hyssopum  herbam nouimus homilem, sed medicinalem, que saxo herere radicibus dicitur. Apprehende et tu radice dilectionis petram tuam, idest, Christum  Esto humilis Deo tuo, ut sis excelsus  in glorificato Deo tuo. Noli herbam contemnere, uim medicamenti attende. Hyssopus pulmonis deponit tumorem. In pulmone solet notari superbia. Illic enim inflatio, illic anhelitus. Talem autem passionem curat humilitas. Hyssopo in ueteri lege sanguis spargebatur uitule ad mundandos filios Isrel , Aspergamus et nos hyssopo, imitemur humilitatem passionis Christi, et mundabimur a peccatis. Sed parum est mundari nos a sordibus peccatorum, nisi contingat decorari candore uirtutum. Ideo subiungit: Lauabis me, sanguine sacrato: Et super niuem dealbabor. In qua nulla nigredinis uestigia cerni possunt. Bene dicit se super niuem dealbari, quia candor iustificate anime candorem omnem superat uisibilis creature. uestis Christi in monte tamquam nix dealbata effulsit , que Ecclesiam omnium macula  peccatorum mundandam significauit. Sic me mundato et dealbato:

10. Auditui meo dabis gaudium et letitiam. ualde delectat ueritas intus audita. Et uehementer gaudet seruus Dei et letatur, cum de remissione peccatorum, siue de promissione salutis eterne, siue de aliquibus diuinis conditionibus intus instruitur. Inde de Ioanne dicitur: Amicus autem sponsi stat et audit, et gaudio gaudet propter uocem sponsi . Gaudium ad presentem gratiam referri potest. Letitia ad futuram gloriam. Et, propter gaudium mihi redditum, exultabunt ossa humiliata. Idest, uirtutes que per peccatum fuerunt depresse, erunt mihi exultationis caussa. uel perfecti uiri possunt intelligi, quoniam humiliati sunt, exultabunt: iuxta quod scriptum est: Omnis qui se humiliat, exaltabitur . Et ut hoc fiat, sequutus adiungit:

11. Auerte faciem tuam a peccatis meis. Hoc facit Deus, quando dissimulat peccata hominum propter penitentiam.  Quasi auertita peccatis faciem, quasi non reminiscitur, quando non punit. Merito rogas, et bene rogas, ut Deus auertat faciem suam a peccatis tuis, si tu faciem tuam non inde auertis. Hinc est quod superius dicit, Et peccatum meum contra me est semper. 257 Nec solum rogo pro his peccatis, sed etiam pro omnibus aliis. Et hoc est, quod dicit: Et omnes iniquitates meas dele. Quas, cum deleueris,

12. Cor mundum crea in me Deus. Crea, ut Deus, nouum aliquid: munda cor meum: aufer malas cogitationes. Et spiritum rectum innoua in uisceribus meis. Bene dixit, Innoua: denuo namque domus edificata est, quam inueterauerat peccatum; rogo ut innouet gratia. Per factum meum curuata erat rectitudo spiritus mei: per gratiam tuam dirigatur: ut sicut prius recte, et in ueritate in conspectu tuo ambulem.

13. Ne proiicias me a facie tua. Id est, a presentia tua. Proiiciantur a te peccata mea, non ego. Hactenus, inquit, ante faciem tuam steti, secreta tua intellexi. Te deprecor, Domine, ne me repellas a tanta  tua cognitione. Et spiritum sanctum tuum ne auferas a me.

14. Redde mihi letitiam salutaris tui. Ut sicut olim, ita et nunc Filii tui aduentus, incarnatio, passio, resurrectio, ascensio mihi sint manifesta: et spiritu principali confirma me. In quo  confirma? quia ignouisti mihi: quia certus sum non mihi imputari, quod donasti. Et ex hoc factus securus, atque ita gratia confirmatus, non ero ingratus. Quid dabis pro hoc munere?

15. Docebo iniquos uias tuas. Hoc enim habent sancti uiri proprium, ut bona spiritualia, que a Deo percipiunt, aliis ex caritate impartire studeant: et sicut ipsi suam, ita aliorum salutem querant. Unde et subdit; et impii ad te conuertentur. Non enim ad hoc docent alios, ut se uelint commendare, aut ex sua doctrina lucrum aliquod temporale querere: sed hac tantum intentione, ut impios ad conuersionem possint trahere. Magna est diuine misericordie commendatio, et peccantium consolatio, cum dicitur, Et impii ad te conuertentur.  Ita  plenus est Deus adipe misericordie, ut non solum conuersis, sed etiam ipsis impiis promitiatur salus. Hinc Paulus ait, Ut credentes in eum, qui iustificat impium, deputetur fides eorum ad iustitiam . Attendens autem multas suas iniquitates, et eas tribuens corruptioni carnis et sanguinis, adiungit:

16. Libera me de sanguinibus Deus, Deus salutis mee. Tu Deus, qui es Deus, et auctor salutis mee, libera me de sanguinibus, id est, corruptionibus carnis. Expressit  Latinus interpres uerbo minus Latino proprietatem tamen ex Greco. Nam omnes nouimus Latine non dici sanguines: tamen quia ita Grecus posuit plurali numero, non sine caussa, quia hoc inuenit in prima lingua Hebrea, maluit [a 1Kb] potius interpres minus Latine aliquid dicere, quam  minus proprietatem designare. Quare ergo pluraliter dixit, De sanguinibus? In multis sanguinibus, tanquam in origine carnis peccati, peccata multa intelligi uoluit: ad ipsa peccata respiciens, que ueniunt de corruptione carnis et sanguinis. Unde Apostolus ait: Caro et sanguis regnum Dei non possidebunt . Libera me de sanguinibus, id est, de iniquitatibus. Et exultabit, id est, exultando annuntiabit lingua mea 258 iustitiam tuam. Si potero iustitiam tuam enarrare: Si tu me prius liberaueris ab iniquitate. Et quia dixit, Labia mea exultabunt iustitiam tuam, ne uideretur hoc uiribus suis attribuere, tanquam in potestate habens sermonem: commendans gratiam Dei subiungit:

17. Domine, labia mea aperies, et os meum annuntiabit laudem tuam. Labia mea idonea facies ad predicandum, que prius clausa fuerant propter peccatum. Non est enim speciosa laus in ore peccatoris . Unde peccatori dixit Deus, Quare tu enarras iustitiam meam ? Quo contra rectos decet  laudatio . Tuum est ergo aperire labia mea: meum est deinde annuntiare laudem tuam: quod tibi magis acceptabile est, quam legalia sacrificia offerre.

18. Quoniam si uoluisses sacrificium, legale magis, quam oblationem laudis, dedissem illud. Sed ideo magis decreui offerre sacrificium laudis, quia utique holocaustis ueteribus non delectaberis. Quid ergo? Nunquid non offerebat Deo sanctus Dauid sacrificia et holocausta uitulorum et taurorum, sicut in lege precipiebatur? Offerebat plane: sed in ipsa oblatione plus nouum, quam uetus exhibebat sacrificium. Cum enim animalia mactabat, seipsum intus in contritione cordis Deo immolabat, ibique Deo offerebat uota et laudes, que magis acceptabilia Deo sciebat, quam offerre animalium carnes. Et hoc est uerum, quod nobis insinuat sacrificium, cum subiungit:

19. Sacrificium Deo spiritus contribulatus. Carnale tantum sacrificium non placet Deo, sed spiritus contribulatus,  id est, pro peccatis plurimum anxiatus, est Deo placens sacrificium. Et hoc probat ex uerbis sequentibus, dicens: Cor contritum et humiliatum Deus non despicies. Ex hoc apparet, quia contribulatus spiritus sit tibi gratum sacrificium; quia o Deus, non despicies, imo gratanter accipies cor contritum, per compunctionem et humiliatum. Commendato nouo sacrificio, orat, ut constituat Ecclesiam ex utroque pariete, que exhibeat huiusmodi sacrificium. Ait ergo:

20. Benigne fac, Domine, in bona uoluntate tua Sion. Tu Domine, cui tale placet sacrificium, benigne fac Sion, id est, largam benedictionem et misericordiam impende tue future Ecclesie, et non ex meritis suis, sed In bona uoluntate tua, id est, cum gratuita gratia tua. Et ex uiuis lapidibus, uidelicet fidelibus animabus, edificentur muri Ierusalem, id est, uterque paries Ecclesie, scilicet Iudaicus et Gentilis, in fide, spe et caritate construatur . Interpretatur Sion speculatio, et Ierusalem uisio pacis. Agnoscitis ergo uos in Sion, et Ierusalem, si certam expectatis  spem futuram: et si pacem habetis cum Deo.

21. Tunc acceptabis sacrificium iustitie. Modo sacrificium pro iniquitate  Deus non despicies. Tunc, id est, in futuro seculo, gratanter accipies sacrificium iustitie tantum, et laudis: sicut scriptum est: Beati, qui habitant in domo tua Deus, in secula seculorum laudabunt te . Acceptabis etiam Oblationes et holocausta. Quando totum pecus imponebatur 259 are igne consumendum, hoc dicebatur holocaustum. Totos nos diuinus ignis [a 1Kb] absumet. Non enim tantum absumetur anima nostra diuino igne  sapientie, sed corpus nostrum ibi merebitur immortalitatem. Tunc imponent super altare tuum, id est, super memoriam uenerande tue passionis et resurrectionis, uitulos, significatos, id est, seipsos, innocentes, nouos, a iugo Legis liberos.



TITULUS PSALMI LI.

1. Agitur in hoc psalmo de duobus generibus hominum: unum terrenum, aliud celeste: unum persequitur, aliud patitur: unum gloriatur in malitia, quod eradicabitur: aliud gloriatur in Deo, et permanebit. De peruerso genere in prima parte psalmi agitur, et malitia eius per partes describitur. Genus uero electorum in fine demonstratur. Titulus talis est, In finem, intellectus Dauid, [uers. 2.] cum uenisset Deg Idumeus, et annuntiauit Sauli, et dixit ei: uenit Dauid in domum Achimelech. Legitur in historia, quod eo tempore quo Saul persequebatur Dauid, ipse Dauid fame et ab hostibus compulsus, cum non haberet quo fugeret, intrauit in domum Achimelech sacerdotis, et apud eum comedit de panibus Propositionis. Quod cum uidisset Deg Idumeus quidam seruus Saulis, inuidia motus  nuntiauit Sauli dicens: uenit Dauid in domum Achimelech . Hec persecutio et Deg accusatio impleta est, et quotidie impletur in Ecclesia. Deg interpretatur motus. Idumeus interpretatur terrenus: Saul appetitio, Achimelech [b 1Kb] patris mei regnum. Expositio tituli hec est: Intellectus iste, quem uoces huius psalmi pariunt, non in hac uita complendus est, sed in finem, id est, in futuro: uel in finem, Christum. Quo intellectu impii per hanc presentem licentiam, quam habent malum faciendi, subituri creduntur damnationem eterni supplicii. Boni uero per hoc, quod ab eis illa mala patiuntur, in futuro remunerandi. Intellectus autem iste attribuendus est Dauid, id est, cuilibet fideli. Intellectus, dico, habitus de eo negotio, quod significatum fuit, cum uenisset Deg Idumeus, id est, terrenus aliquis malitia motus, et annuntiauit Sauli, qui interpretatur appetitio, per quem significatur mors: et dixit ei, instigando eum ad persecutionem: uenit Dauid, id est, quilibet fidelis, in domum Achimelech, id est, in consortium Ecclesie, que recte Achimelech designatur, qui patris mei regnum interpretatur: quia in ipsa regnat Deus pater. Nec immerito per Saul intelligimus mortem: quia sicut hunc peccator populus a Deo petiit regem, ita nos per illicitum appetitum  acquisiuimus mortem. Saul enim  interpretatur appetitio. Appetitus malus anime mors est. Iste rex dominatur in filiis diffidentie . Persequitur autem nos, et per se, et per ministros suos. Sed ab hoc rege triumphabimus, quando mortale hoc induerit immortalitatem, cum fiet sermo, qui scriptus est: Ubi est mors contentio tua? ubi aculeus tuus ? Interim, ut patientes simus ne deticiamus in uia, reficiamur panibus sanctitatis in domo Achimelech, id est, uerbo Dei et celestibus sacramentis in domo Ecclesie. Materia huius psalmi est, utrumque gends hominum, 260 persecutorum et patientium. Fidelis anima habens hunc intellectum, quod ii, qui modo in malitia gloriantur, postmodum damnabuntur, et qui modo patiuntur propter iustitiam, postea gloriam sempiternam percipient : loquitur hic contra ipsos peruersos, intendens eos a peruersitate reuocare, et uiam ueritatis ostendere, ita dicens:



PSALMUS LI.

3. Quid gloriaris in malitia, qui potens es in iniquitate? Tu persecutor et amator mundi, cui licentia et  potentia iniquitatem operandi est concessa, pro quo fructu? pro qua utilitate gloriaris in malitia? uel hoc certe te reuocare deberet, quod in hac gloria fructus aliquis inuenire non ualet. Plus profecto est gloriari in iniquitate, quam iniquitatem opere exercere. Nam sunt nonnulli, qui iniqua quidem faciunt, sed remordet eos conscientia de peccato, atque in semetipsis contrem scunt. Et solet contingere; quod si nondum ex omnibus possunt, a quibusdam tamen operibus prauis student seipsos refrenare. Et sunt qui letantur cum male fecerint, et exultant in rebus pessimis . Hi sunt qui habenis laxis ad  uniuersum se precipitant malum. Tales redarguuntur in hoc psalmo. Quoniam in malitia gloriantur, et potentes sunt in iniquitate: reprehenditur in eis, et uoluntas praua, et actio peruersa. Malitiam autem exequitur per partes, cum subiungit:

4. Tota die, id est, assidue, iniustitiam cogitauit lingua tua. Aut facies malum, aut dum non potes facere, dicis malum: aut quando nec hoc potes, uis et cogitas malum. Linguam cordis commendat in hoc loco, non oris: habet enim cor nostrum linguam suam. Quale officium foris habet lingua in loquendo, tale officium lingua cordis intus habet in cogitando. Hinc est, quod sine uerborum strepitu sepe nobisipsis loquimur in corde. Nec solum cogitasti iniustitiam, sed et dolum fecisti. Hoc est, quod subdit: Sicut nouacula acuta fecisti dolum. Dolus tuus officium habet nouacule. Sicut nouacula acuta sordes et pilos abradit pellium, ita dolus tuus, quando aufers fidelibus terrenas facultates, aut corpora cedis, uel occidis:  superflua tantum tollis, damna nulla anime facis. Imo candidiorem et perfectiorem reddis. Ecce quid faciunt sanctis mali: pilos radunt. Ergo acuat nouaculam suam malus, acuat dolum quantum potest: superflua temporalia ablaturus est, non necessaria sempiterna. uitam temporalem tollit, ad eternam mittit. Aufert temporalia, impellit ad eterna. Et notandum, quod in hoc uersu cogitatio, et actus continetur malitie: in sequenti uero etiam affectus designatur, cum dicitur:

5. Dilexisti malitiam super benignitatem. Non solum cogitasti et fecisti, sed etiam dilexisti malum. Nec hoc tantum dilexisti ad faciendum, sed etiam ad loquendum. Et ideo subdit: Iniquitatem magis, quam loqui equitatem. Subaudis dilexisti. Hoc profecto semper conuenit reprobis, 261 ut magis diligant malum cogitare, agere, loqui, quam bonum. Et in hoc est duplex iniquitas et damnatio, quia quod reprobandum erat, eligunt: et quod eligendum fuerat, contemnunt. ue iniquo cordi. Auertit se, ne uideat  quod uidere debuerat. De tali  dicitur in alio psalmo: Noluit intelligere, ut bene ageret . Propter hoc recte subinfertur:

6. Dilexisti omnia uerba precipitationis, lingua dolosa. Iam non curat quid dicat, quid mentiatur, qualiter fallat. Ad omnem falsitatem, dolositatem, uanitatem se precipitem derelinquit. Lingua dolosa ministra fallacie est. Lingua dolosa  aliud in corde gestantium, aliud ore promentium. Sed in his precipitatio et submersio est.

7. Propterea Deus destruet te in finem. Et si modo uideris stare, et florere quasi fenum in agro, in finem euellet te Deus, quando dicet: Ite in ignem eternum . Et quamuis fixeris in amore mundi radicem cordis: Euellet te, et emigrabit te, id est, emigrare faciet de tabernaculo tuo, id est, de hoc mundo, uel de corpore, siue de Ecclesia, in qua stare debuisti. Et radicem tuam de terra uiuentium. Habent et reprobi aliquando radicem boni. Quod significatur in grano quod cecidit super petram.  Misit enim radicem, sed natum aruit: quia non habebat humorem. Hi sunt  qui ad tempus credunt, sed in tempore tentationis recedunt . Credendo ergo mittunt radicem, sed non perseuerando de terra uiuentium, idest, de societate sanctorum eradicantur, quia gratie diuine non habuerunt humorem.

8. uidebunt iusti et timebunt, et super eum ridebunt. Intelligamus et discernamus duo ista tempora, timendi et ridendi . Legimus quid seruetur in finem malis. Et quia intelligimus et credimus: uidemus et timemus. Apostolus dicit, In timore et tremore uestram ipsorum salutem operamini . Et Psalmista: Seruite Domino in timore . Ergo iusti qui sunt modo, qui uiuunt ex fide, intelligunt quod damnandi sunt mali. Propterea timent et sibi. Quod enim sunt hodie, sciunt. Quod cras futuri sunt, nesciunt. Cum autem uenerit dies noster, cum Christus  apparuerit uita nostra, et nos apparebimus cum ipso in gloria . Tunc super eum ridebunt iusti, quia iam non erit locus compatiendi aut condolendi. Non quomodo nunc, quando uides hominem iniuste uiuentem, uis cum illo laborare, et ad uiam ueritatis errantem reducere. Unde  et doles de illo, et oras pro illo. Tum uero cum uenerit iudicii tempus, iam non erit correctionis locus, sed tantum damnationis. Erit ibi penitentia, sed infructuosa, quia sera. Tunc iniquum uidebunt iusti, et super eum ridebunt , idest, superiores apparentes, eum irrisione dignum indicabunt. Et dicent, interiori locutione sua:

9. Ecce homo qui non posuit Deum adiutorem suum. uigilanter nobis in nuendum est, quid in hoc iniquo damnet Scriptura. Non enim dixit, Ecce qui fuit diues: sed Ecce homo qui non posuit Deum adiutorem suum. Sed sperauit in multitudine diuitiarum suarum, idest, in copia auri uel argenti, et potentie, et glorie et aliarum rerum. Non quia habuit diuitias sed quia in ipsis sperauit, ideo damnatur, ideo de  tabernaculo mouetur, ideo extirpatur radix eius de terra 262 uiuentium Et preualuit in uanitate sua. Quid enim uanius eo qui plus putat ualere nummum quam Deum? Ergo isto damnato, quid dicis de te, o Dauid? Quid dicis de te, o corpus Christi?

10. Ego autem sicut oliua fructifera in domo Dei. Ego manens in Ecclesia, que est domus Dei, sicut oliua fructifera in pinguendine caritatis et fructificatione bonorum operum, Speraui non in diuitiis, siue honoribus, sed in misericordia Dei: Ego  perducendus in eternum. Et hoc exponit cum subdit: et in seculum subsequutiuum huius seculi. Sicut oliua neque in hyeme neque in estate suam amittit uiriditatem, sic sancti uiri neque in prosperis neque in aduersis amittunt uirtutum decorem.

11. Confitebor tibi in seculum, quia fecisti. Ergo quia me talem fecisti, ideo laudabo te in eternum. Magna confessio, magna gratie commendatio est, dicere Deo, Quia fecisti. Quid est quod fecisti? Utique  hoc quod ego sicut oliua fructifera in domo Dei, speraui in misericordia Dei. Nam quid ego feci, nisi malum? Deus autem est qui operatur in nobis et uelle et operari pro bona uoluntate . Et ideo cum patientia expectabo nomen tuum idest, gloriam et deificationem nominis tui: uel nomen tuum, Iesum, idest, Saluatorem: quoniam bonum est in conspectu sanctorum tuorum. Non dicit in conspectu impiorum, sed in conspectu sanctorum bonum esse nomen Domini. Non enim habent oculum aut palatum cordis, ut uidere aut gustare ualeant quam bonus et quam suauis est Dominus. Homo nesciens quid sit mel, nisi gustauerit, nescit quid dicat. Ideo magis ad experimentum inuitans Psalmus, Gustate, inquit, et uidete quoniam suauis est Dominus. Ac si dicat: Tunc uidebitis si gustaueritis. Si nichil dulce esset martyribus, nequaquam tantas tribulationum amaritudines equo animo tolerarent. Bonum est nomen tuum in conspectu sanctorum tuorum. Bonum est mihi, quando audio Deus. Bonum est mihi, quando audio iehsu.  Hoc nomen audire possunt et boni et mali: non autem gustare nisi sancti. Et quanto quisque sanctior est, tanto dulcius et suauius sapit nomen Domini in corde eius. Tanto etiam patientius et desiderabilius expectat, ut tandem uidere mereatur quod amat.



TITULUS PSALMI LII.

1. In finem pro Mahalath intellectus Dauid. Iste intellectus attribuitur Dauid, id est, Christo inuitanti nos, id est, in conformitatem sui ipsius qui est finis legis. Proponitur nobis idem Christus in hoc Psalmo, ad intelligendum, ut in ipsum qui finis legis est, transformemur: ut credamus eum esse salutare Isrel. Christus, dico, agens pro Mahalath, id est, uice parturientis uel dolentis. Mahalath enim interpretatur dolens siue parturiens: sed habet effectum dolentis uel parturientis, scilicet arguendo, increpando Iudaicam perfidiam, de uetustate in nouitatem transformare satagentis. Filioli mei, quos iterum parturio  donec formetur Christus in uobis (, hoc est in finem. Materia est huius psalmi insipiens populus, non cognoscens Deum. Intendit autem ipsum caput nostrum in hoc psalmo confutare eos qui Christum Dominum esse negabant: ostendens eos consummare et esse corruptos, 263 et ita ab minabiles esse Deo, ut nullus illorum faciat bonum, donec conuertantur ad unum, scilicet ad Deum. Ostendit etiam propter quorundam iniquitates, rationes et eorum arbitrium a Deo dissipandum, et ipsos etiam in eternum puniendos: iustos uero salutem consecuturos. Sic ergo incipit:



PSALMUS LII.

2. Dixit insipiens in corde suo, Non est Deus. Iste Psalmus, quia iam superius expositus est , expositione non indiget, preter hunc unum uersum, qui non est in superiori psalmo. [uers. 6.] Quoniam Deus dissipauit ossa eorum qui hominibus placent. uoluerunt hominibus Iudei placere magis quam Deo, quando dixerunt, Non habemus regem nisi Cesarem. Et iterum: Si dimittis eum, non es amicus  Cesaris . Apostolus dicit: Si hominibus placerem, Christi seruus non essem . Quia ergo hominibus placere appetentes, noluerunt esse serui Christi: propterea Deus ossa eorum dissipauit, idest, uirtutes anime: et interiores sensus, scilicet rationem et intellectum, memoriam et alia huiusmodi in eis destruxit: que ideo ossa dicuntur, quia sicut ossibus caro, ita uirtutibus anima sustentatur. Confusi sunt autem amisso loco et gente, atque per omnes terras in captiuitatem dispersi. Et hoc ideo contingit eis, Quoniam Deus spreuit eos. Ipsi enim prius eum spreuerant, sicut ipse per Prophetam suum dixit: Filios enutriui et exaltaui, ipsi autem spreuerunt me . Quia ergo spreuerunt Deum, iusto omnipotentis Dei iudicio spreti sunt.



TITULUS PSALMI LIII.

1. et 2. In finem, in carminibus intellectus Dauid, [uers. 2.] cum uenissent Ziphei, et dixissent Sauli, Nonne Dauid absconditus est apud nos ? Intellectus huius  psalmi attribuendus est Dauid, id est, Christo tendenti in finem, id est, in perfectionem sue obedientie. Et hoc in carminibus, id est, in iocunditate: quia uita Domini nostri disciplina fuit morum: quia quod ipse intellexit, et nobis intelligendum proposuit. Quid autem intellexit? Perseuerandum in laudibus, usque in finem. Quando hoc intellexit? Quando Iudei in hoc seculo tantum florentes prodiderunt eum morti, et Deum in homine latentem credere noluerunt. Que proditio fuit prefigurata, cum uenissent Ziphei, et dixissent Sauli, Nonne Dauid absconditus est apud nos ? uicus quidam erat Ziph: cuius habitatores Ziphei: in cuius regione se absconderat Dauid, cum eum uellet Saul inuenire et occidere. Isti ergo Ziphei cum hoc cognouissent, prodiderunt eum regi persecutori, dicentes: Nonne ecce Dauid absconditus est apud nos? Nihil quidem profuit illis proditio eorum: et ipsi Dauid nichil obfuit. Namque animus eorum malignus demonstratus est. Ziph interpretatur flos. Inde dicuntur Ziphei, id est, florentes: per quos designantur Iudei, qui florebant temporalibus bonis. Per Saul intelligitur mors. Ziphei ergo prodiderunt Dauid Sauli, quia Iudei tradiderunt Christum morti . Per Zipheos etiam intelliguntur  amatores huius mundi, qui adhuc persequuntur corpus Christi. Materia huius psalmi est caput et corpus, inter iniquos constitutum et afflictum. In prima parte psalmi orat se ab alienis, a quibus affligitur, liberari. 264 In ultima parte ostendit eos dispersos, se autem ex omni tribulatione eripi, et super inimicos suos exaltari. Hoc ergo nobis in hoc psalmo intelligendum proponitur, ut quemadmodum Filius uoluntarie se Patri obtulit , et non pro salute presenti, sed pro futura Patrem postulauit : ita si florentes in mundo contra nos se erigant, illata incommoda leto animo percurramus, et ea nobis ad futuram uitam prodesse postulemus. Orat itaque in hoc psalmo ipsum caput, et se orandi  et perseuerandi exemplar proponit: preuidens se passurum pro redemptione humani generis, ut a morte resuscitetur, et secundum uirtutem et omnipotentiam Dei digne tandem exaltetur. Sic ergo dixit:



PSALMUS LIII.

3. Deus in nomine tuo saluum me fac. uox Christi ad Patrem: ac si aperte dicat. In nomine tuo glorifica,  Saluum me fac, resuscitando. Et in uirtute tua iudica me, idest, secundum tue uirtutis excellentiam crescat iudicium meum: ut omnes discernant et cognoscant, quia tu me misisti . Et erit  quicumque inuocauerit nomen Domini, saluus erit . Inuocemus ergo nomen Domini, ut saluemur . Deus, in nomine tuo, idest, per inuocationem sancti nominis tui, saluum me fac a peccatis: Et in uirtute, idest, in potentia tua, qua iudicaturus es uiuos et mortuos, iudica me; idest, discerne a malis. Notandum quod prius petit saluari in nomine, deinde iudicari in uirtute. Nam quem in nomine precedente saluauerit, in uirtute subsequente salubriter iudicabit. Securus esto: iudicium illud non tibi erit punitio, sed discretio. Et hanc orationem quam ad Patrem mittit, exaudiri postulat, cum subiungit:

4. Deus, exaudi orationem meam. Hanc uidelicet quam premisit de salute et iudicio. Auribus percipe uerba oris mei, idest, ipsam orationem habitam corde,  et prolatam uoce. Dominus non habet alias aures, nisi gratiam et misericordiam suam. Et cum dicitur, Auribus percipe, non intelligitur aliud nisi, Attende et memoriter ac misericorditer audi. Si enim aure percipiat, ut misericorditer audiat, securi sumus quod orationem nostram exaudiet Dominus. In primo ergo uersu fit oratio pro salute, in secundo uero uersu fit oratio ad commendandam orationem factam, et ad captandam beneuolentiam Dei. Deinde ponit caussam quare sit orandum, dicens:

5. Quoniam alieni insurrexerunt aduersum me. Insurrexerunt enim Iudei, ut aduersarentur Christo . Alieni quidem, si non genere et natura, moribus tamen et uita. Et non tantum minor populus, sed et fortes quesierunt animam meam. Sicut scriptum est: Reges terre et principes conuenerunt in unum et aduersus Dominum et aduersus Christum eius . Fortes ergo secundum superbiam et potentiam seculi. Et non proposuerunt Deum ante conspectum suum. Si enim cognouissent, numquam Dominum  glorie crucifixissent . Fuit itaque caussa tanti peccati cecitas cordis et infidelitas. Cecitatis uero caussa fuit superbia. ue homini illi, qui non ponit Deum ante conspectum suum. Nam Dominus est illuminatio nostra. 265 Quando enim homo intelligit, illuminatur. Quando intelligere negligit, tenebratur: et sic incidit in errorem omnem et iniquitatem. Isti sunt alieni, qui persequuntur corpus Christi. Non enim sunt a Deo, sed a patre diabolo . Ipsi me non intellexerunt Deum; sed ecce in manifesto apparet, quia reuera sum Deus.

6. Ecce enim Deus, Pater secundum quod ego homo sum, adiuuat me, in passione, ne deficiam: et Dominus, Filius eius, susceptor est anime mee. Suscipiens eam sibi in unitate persone. uel susceptor anime mee, quia post passionem in qua me audiuit, animam meam in gloria suscepit. Hoc adiutorium promittit et membris suis, ubi ait: Ecce ego uobiscum  sum usque ad consummationem seculi . Et in psalmo alibi ait: Cum ipso sum in tribulatione, eripiam eum, et glorificabo eum . Noli ergo timere persecutores tuos, quia Deus tecum est in tribulatione. Noli timere eos, qui occidunt corpus , quia Dominus susceptor est anime tue. Fortassis ideo conuertit ad nos uocem suam. Nam huc usque ad Patrem orando locutus est. Nunc autem uolens ostendere nobis se esse exauditum et adiutum a Patre, non iam ad Patrem, sed ad nos dicit: Ecce enim Deus adiuuat me et cetera. Non enim opus erat, ut diceret Patri, quod sciebat, et quod ipse prestabat: sed nobis utique erat hoc audire necessarium, ut patientie Christi disceremus exemplum. Ex his enim uerbis instruimur, quia cum ab inimicis mala nobis irrogantur, non debemus irasci, aut maledicere, aut uindictam exquirere: sed orare, et Dei adiutorium expectare. Mihi uindictam, et ego retribuam, dicit Dominus . Unde non tam orando, quam prophetando subiungit:

7. Auerte mala inimicis meis. Ecce qualem uindictam facit Deus. Mala que mali irrogant bonis, auertit a nobis Deus, et retorquet in malos. Quid enim persecutio et tribulatio nocet martyribus? Imo prodest ad salutem. Illis uero nocet ad damnationem. Unde alibi dicitur: Conuertetur dolor eius in caput eius, et in uerticem ipsius iniquitas eius descendet . Recte ergo subditur: In uirtute tua, Id est, iusto iudicio tuo, disperde illos. Bene autem non ait: Perde, sed disperde: quia Iudei in diuersis partibus perditi, et dispersi sunt per regiones propter malum, quod fecerunt in Iesum. Disperdet etiam Deus in ueritate sua malos, quando in extremo iudicio diuersis. penis et tormentis tradet cruciandos, dicens,

8. uoluntarie sacrificabo tibi. Omne opus bonum oblatum Deo, sacrificium dici potest. Et bene premisit uoluntarie. uoluntatem enim et affectum pensat  Deus in omni sacrificio, atque offerentis bonam intentionem, et non doni magnitudinem considerat. Et quanta est deuotio, et uoluntas offerentis, tantum est apud Deum ipsius sacrificium. Hinc Moyses ait: Respexit Dominus ad Abel et ad munera eius . Non prius ad munera, sed ad Abel prius respexisse Dominus perhibetur: quia non pensat uoluntatem ex munere, sed munus ex uoluntate. Ad Cain uero et munera eius non respexit , quia uidelicet 266 bonam in eo uoluntatem non uidit. Seipsum obtulit Patri Filius in sacrificium pro nobis uoluntarie quidem, quia non ex necessitate, sed ex caritate. Non enim coacta dona, et coacta seruitia diligit Deus. Et confitebor nomini tuo, Deus, quoniam bonum est. uere bonum est, et salubre animabus nostris, ut cuncta, que agimus ad laudem et gloriam nominis tui faciamus, ut tota uoluntate sacrificemus Deo, toto corde confiteamur nomini Domini. Hoc dulce, hoc bonum, hoc suaue est. Et ponit caussam, quare hoc faciendum sit, cum subdit:

 9. Quoniam ex omni tribulatione eripuisti me. Ideo dixi , quia bonum nomen tuum. Nam si hoc possem ante tribulationes agnoscere, forte mihi necessarie non fuissent. Sed adhibita est tribulatio ad admonitionem, admonitio facta est ad tuam laudationem. Non enim intelligerem, ubi essem, nisi de infirmitate mea admonitus essem. Ex omnibus ergo tribulationibus eripuisti me. Et super inimicos meos [a 1Kb] despexit oculus meus. Super illos Zipheos despexit oculus meus. Florem quippe eorum transii, altitudinem cordis ad te leuaui, et perueniens inde despexi super illos. Et uidi, quia omnis caro fenum, et claritas hominis, ut flos feni . Hoc agite ergo, fratres, cum animis uestris. Erigite corda uestra. Expolite aciem mentis uestre. Discite gratis diligere Deum. Discite presens contemnere seculum. Discite uoluntarie sacrificare hostiam laudis. Discite etiam nomen Domini admirabile ac magnum laudare et inuocare, ut transcendentes florem feni, respiciatis super inimicos uestros.



TITULUS PSALMI LIu.


1. In finem, in carminibus intellectus Dauid: Intellectus huius psalmi attribuendus est Dauid, id est, Christo perseueranti in finem, id est, in consummationem sue obedientie. Et hoc in carminibus, id est, mentis hilaritate. Materia huius psalmi est Christus totus, scilicet secundum caput et corpus ab iniquis afflictum. Sed liberatum. Proponit autem nobis membris suis Christus in hoc psalmo intelligendum, id est, non segniter memorie commendandum, ut exemplo suo inter aduersa positi, a spe nunquam deliciamus: sed fiducialiter tormenta percurrentes, eternam a Deo speremus remunerationem, et inreuocabilem persequentium damnationem credamus. Hoc est, quod circa finem psalmi breuiter continetur, ubi dicitur: Iacta super dominum curam tuam. Et post pauca: Ego autem speraui  in te Deus. Inter que autem aduersa sperauit, et quid de sua liberatione, et de aduersariorum damnatione sperando obtinuerit, in prioribus partibus psalmi manifeste [b 1Kb] promittit. Et orat pro se, ne deficiat in passione: et pro resurrectione sua, et glorificatione. Agit etiam de repulsione Iudeorum presenti, et de damnatione eterna, et de assumtione Gentium, et de glorificatione fidelium in eternum: sic dicens:



PSALMUS LIu.

267 2. Exaudi Deus orationem meam, et ne despexeris deprecationem meam: [uers. 3.] Intende mihi, et exaudi me. Quasi dicat: O uos fideles mei in tribulationibus positi, nolite deficere: sed in Domino sperantes, et remunerationem ab eo expectantes, meo exemplo orate: quia ego in passione positus, sic oraui ad Dominum: O Deus Pater, exaudi propter dignitatem Filii tui orationem meam, resuscitando me a morte, et clarificando in passione. Ac si diceret: Pater clarifica, Filium tuum, ut Filius tuus  clarificet te . Et ne despexeris deprecationem meam, id est, propter humanitatem assumtam ne habeas uilem deprecationem meam, quam facio pro euitandis malis: sed potius intende mihi, id est, ipsam humanitatem fac intensam, id est, perseuerantem in oratione, uel in uirtutibus, et in augmento bonorum operum. Et sic exaudi me. Quando in diuina pagina oratio, et deprecatio simul ponitur, a se inuicem differunt: quia oratio est, quando aliquid honestum petimus, scilicet de his, que uolumus assequi. Deprecatio uero pro euitandis malis, de his scilicet, que a nobis uolumus repelli. Sciendum quoque est, quod plerunque quorundam deprecationem omnipotens Deus et exaudit et despicit. Hinc est, quod Isreliticis carnes, quas male petierunt, iratus tribuit : sed quantum eorum postulatio sibi displicuerit, etiam puniendo monstrauit. Unde scriptum est: Adhuc esce eorum erant in ore ipsorum, et ira Dei ascendit super eos . Sic etiam, quando more  ceterarum gentium, que erant in circuitu, regem a Deo petierunt: eis regem habere permisit quidem: sed quantum eorum petitio sibi displiceret, Samueli significauit dicens: Audi uocem populi in omnibus, que loquuntur tibi. Non enim te abiecerunt, sed me, ne regnem super eos . Quod etiam testatus est Samuel dicens: uos autem proiecistis Dominum Deum uestrum qui solus saluauit uos de uniuersis malis, et tribulationibus uestris . Sic ergo suam orationem exaudiri postulat, ut eius deprecationem Deus non despiciat: sed exauditio ipsius gratiam simul contineat, et utilitatem. Cui sententie uerba uidentur congruere, que sequuntur.

3. Intende mihi, et exaudi me. Tunc enim mihi intendit Dominus, et non solum orationem meam, sed me exaudit: quando id quod ego postulo, ad utilitatem anime mee tribuit. Et quasi quereretur: Que tibi necessitas, ut sic te postules exaudiri? Contristatus sum  in exercitatione mea, et conturbatus sum [uers. 4.] a uoce inimici, et a tribulatione peccatoris.  Dominum nostrum Iesum Christum in exercitatione passionis sue inimici Iudei maledicendo et tribulando contristauerunt, et conturbauerunt. Unde ipse ait: Tristis est anima mea usque ad mortem . Adhuc Ecclesie inimici non cessant membris, aut mala facere, si possunt, aut si non possunt, uel detrahere et derogare. Hinc in alio psalmo dicitur, Qui retribuunt mala pro bonis detrahebant mihi . Et alibi: In idipsum aduersum me susurrabant omnes inimici mei: aduersum me cogitabant mala mihi. uerbum iniquum constituerunt aduersum me, etc. . De quibus 268 adhuc subditur: Quoniam declinauerunt in me iniquitates. Accusando et criminando, sicut scriptum  est: Nonne bene dicimus, quia Samaritanus es, et demonium habes ? Et in ira molesti erant mihi. uerberando, colaphizando: et non iuste, sed in ira, id est, propter iram suam. Scriptum est quippe: Fili accedens ad seruitutem Dei, sta in iustitia et timore, et prepara animam tuam ad tentationem . Non ait ad quietem et securitatem, sed ad timorem et ad tentationem. Omnes enim, qui pie uolunt uiuere in Christo, persecutionem patiuntur . De iustis et am alibi sic Sapiens loquitur: Aestimata est afflictio, exitus illorum: et ab itinere iusto abierunt in exterminium . Similiter et Apostolus: Lapidati sunt, secti sunt, tentati sunt, in occisione gladii mortui sunt, circuierunt in melotis, in pellibus caprinis, egentes, angustiati, afflicti . Insuper, et ipse Saluator de se ipso loquens ait: Nonne hec oportuit pati Christum, et ita intrare in gloriam suam ? Ad hoc pertinet, quod subiunctum est:

5. Cor meum conturbatum est in me, et formido mortis  cecidit super me. Hinc scriptum est in Euangelio: Cepit pauere, tedere et tristis esse iehsu, et angelus Domini confortabat eum . Nec tamen nobis credendum est, ut Redemptor noster, qui potestatem habebat ponendi animam suam, et iterum sumendi eam , quantum ad personam suam ullam mortis habuisset formidinem. Sed secundum membra sua hoc dictum accipimus: que quamuis in spiritu fortia sint, tamen quia caro est infirma , turbantur aliquando inter se propter penam, et mortis amaritudinem timent. Propter hoc subdit:

6. Timor et tremor uenerunt super me. Timor ad animam: tremor ad corpus referri potest. Hinc est, quod ipse ait: Mi Pater, si possibile est, transfer calicem istum a me . Atque ut se maxime timore percitum fuisse ostenderet, non semel tantum, sed ter orauit, eundem sermonem dicens : et etiam in agonia factus prolixius  orabat: et factus est sudor eius, sicut gutte sanguinis decurrentis in terram . Hec etiam uerba plus pertinent ad membra, quam ad caput. Et contexerunt me tenebre. Id est, Iudei tenebrosi et ceci. Nisi enim ceci fuissent, et diabolicis tenebris obumbrati, saltem ex tantis uirtutibus et miraculis Christum cognoscere potuissent . uel in eo, quod ait, Cor meum conturbatum est intra me, potest ira intelligi, de qua dicitur alibi: Turbatus est pre ira oculus meus . Et si oculus turbatus est, quid sequitur? Et formido mortis cecidit super me: uita nostra dilectio, mors odium est. Cum ceperit homo timere ne oderit quem diligebat, mortem timet, et acriorem mortem et interiorem, qua occiditur anima non corpus. Inde timor, et tremor uenerunt super me, et contexerunt me tenebre. Quoniam qui odit fratrem suum, in tenebris est . Et quid sibi ait in illa exercitatione, et infirmitate positus?

7. Et dixi, Quis dabit mihi pennas, sicut columbe,  et uolabo, et requiescam? In hac tribulatione non desperaui, sed dixi, id est, ita Patrem meum oraui: Resuscita me Pater apud temetipsum. Nam quis alius preter te, mihi existenti sicut columbe, id est, innocenti et sine felle amaritudinis, dabit pennas, id est, agilitatem et possibilitatem, et uolabo, id est, 269 transibo de hoc mundo ad Patrem , de Iudaico populo ad Gentilem, et ibi requiescam? Et non frustrabitur oratio mea.

8. Nam Ecce elongaui fugiens, et mansi in solitudine. In manifesto est, quod ego fugiens, idest, celeriter a morte resurgens, elongaui mundum uel Iudaicum populum, et mansi in solitudine, idest, in celo, uel in Gentilitate. Desiderant sancti uiri pennas sicut columbe, idest, spirituales uirtutes, ut mente relictis terrenis uolare possint per celestem contemplationem,  atque in amore Dei requiescere. Et frequenter pius Dominus implet desiderium eorum, ut elongent fugientes tumultus carnalium cogitationum, atque in solitudine maneant, idest, in quiete mentis sue delectabiliter requiescant. Et ut hoc mihi contingeret, non confidebam in uiribus meis.

9. Exspectabam eum, qui saluum me fecit a pusillanimitate spiritus, et tempestate, id est, spem meam ponebam in Domino, qui saluauit me, ne fierem pusillo animo. Et a tempestate, idest, ab omni commotione. Pusillanimitatem spiritus habuit Petrus, quando uentum ualidum et maris tempestatem uidens expauit. Et cum cepisset mergi, adiutorium sui Saluatoris exspectabat. Unde et clamabat: Domine, saluum me fac. Et extendens iehsu manum apprehendit eum atque a pusillanimitate spiritus et tempestate saluauit eum. Et tamen reprehendit dicens: Modice fidei quare dubitasti ? Sic plerumque electi cum ualidas tentationum impulsiones uident, ex infirmitate animi tempestatem et periculum  salutis timent, et sic mergi incipiunt: sed tamen non pereunt, quia exspectantes et petentes auxilium diuinum, salui fiunt. Sed sicut ipsi saluantur, ita econtrario reprobi demerguntur. De quibus prophetando protinus, et orando subiungit:

10. Precipita, Domine, et diuide linguas eorum. Qui se male extulerunt. Expedit eis  ut precipitentur: qui male conspirauerunt, expedit ut lingue eorum diuidantur. Quidam per superbiam construxerunt altam turrim, et Dominus diuisit linguas eorum . Tunc se ceperunt non intelligere. Hinc facta est origo linguarum multarum. Antea enim una lingua erat. Sed lingua una [a 1Kb] cordibus humilibus proderat. At ubi illa collectio inter conspirationem superbie precipitata est, pepercit illis Deus, ut diuideret linguas eorum, ne sese intelligendo, perniciosam facerent unitatem. Per superbos homines diuise sunt lingue. Per humiles Apostolos congregate sunt lingue. Spiritus superbie  dispersit linguam. Spiritus sanctus congregauit linguas . Qui uolunt unam linguam. ueniant ad Ecclesiam: quia in diuersitate linguarum carnis, una est lingua in fide cordis. Precipita et diuide linguas eorum. Quare? Quoniam uidi iniquitatem et contradictionem in ciuitate: Iniquitatem in actu: contradictionem in uerbis, in ciuitate, idest, in societate prauorum uidi. Est quedam ciuitas turbulenta. Ipsa erat que turrim edificauerat. Ipsa confusa est, et appellata est Babylonia: ipsa per innumeras gentes dispersa . Inde congregatur Ecclesia in desertum bone conscientie. uenit Christus: contradixit ei ciuitas iniqua. Extendebat ille manus 270 ad populum non credentem et contradicentem. Quod ergo hic ait, Iniquitatem, perfidia illorum potest intelligi. Si enim iustus est qui ex fide uiuit, iniquus est qui non habet fidem. Igitur infidelitas est iniquitas. Nec solus iniquus est qui non credit, sed etiam is, qui male uiuit. De talibus enim loquitur Apostolus, Qui confitentur se nosse  Deum, factis autem negant . Adhuc sane illius ciuitatis reliquie seuiunt et contradicunt: de qua adhuc subiungitur:

11. Die ac nocte, idest, assidue circumdabit eam super muros, idest, super maiores eius iniquitas. Plerumque dicunt homines: Nemo remaneret paganus, si illi fierent Christiani. Qui ergo nondum fiunt Christiani, quasi muri sunt illius ciuitatis, et non credentis et contradicentis. Quicumque alium defendit in peccato, murus est ciuitatis inique. Et labor in medio eius, et iniustitia. Ideo labor ibi, quia iniquitas ibi, quia iniustitia ibi. Ubicumque uideris ini quitatem, ibi intellige laborem. Qui iniquus est, numquam pacem habebit. Torquet enim eum conscientia sua, et ipse est hostis suus. Semper in superbia labor est, sicut econtrario quies in humilitate.  Hinc Saluator nos admonet dicens: Discite a me quia mitis sum et humilis corde, et inuenietis requiem animabus uestris . Unde enim illi laborant, nisi quia non sunt mites et humiles torde?

12. Et non defecit de plateis eius usura et dolus. Attende populum Iudeorum, et uide quomodo semper in eis regnent hec duo uitia, scilicet dolus et usura. Platee huius ciuitatis sunt superbia, luxuria, cupiditas, auaritia, et cetera talia. uia ciuitatis huius lata et spaciosa est, que ducit ad mortem . Usura est quando plus exigitur quam commodatur. Est alia peior usura, quando non dimittis quod tibi debetur: et oculus cordis tui turbatur in eo uersu, quo dicitur: Dimitte nobis debita nostra, etc. . uerbum contumeliosum audisti? uis exigere damnationis supplicium: fenerator iniuriarum es. Pugno percussus es? Interfectionem queris: usura mala est. Tales usure abundant in illa ciuitate. Dolus est, quando aliud corde tegitur, aliud ore pronuntiatur.  Iniqui autem semper uolunt occultare quod sunt, et demonstrare quod non sunt. Deinde populum illum ostendit ideo esse merito puniendum, quia prius familiaris extitit, et postmodum Domino suo maledixit. Grauiora autem sunt mala, que ab amicis inferuntur.

13. Quoniam si inimicus meus, idest, Gentilis populus maledixisset mihi, sicut Iudaicus maledixit: sustinuissem utique, tolerabilius et mitius iudicassem. Et si is qui oderat me, quando idola adorabat, super me magna loquutus fuisset, idest, per superbiam insultasset: magnificaret se super me, atque minaretur mihi quicquid posset: Abscondissem, idest, subtraxissem me forsitan ab eo. Hec autem uerba de Iuda traditore specialius intelligi possunt, quia a Iudeis se abscondit iehsu: a Iuda autem minime se abscondit. Sed quid est quod ait Forsitan? Numquid apud Deum aliquid esse potest incertum? Sed hec ambiguitas sermonis secundum usum posita est humane locutionis.  Sic enim 271 solemus loqui: Forsitan illuc ibo, forsitan hoc faciam. De inimicis, inquam, tolerabilius agendum esset.

14. Tu uero, o Iuda, homo secundum carnalitatem, unanimis, per simulationem, Dux meus, per predicationem, et notus, per fidem: qui simul conuersans mecum, dulces capiebas cibos, tam corporales quam spirituales. Tu, inquam, o Iuda, o popule peruerse, cum in tanto malo perseueres, numquid tolerandus es? Iudas et populus eius significant falsos fratres intra sanctam Ecclesiam, qui cum simulate uiuunt, tanto grauius, quanto interius sunt, electos premunt. Quos tamen exemplo suo Dominus sustinere docet: sed ipsi penam eternam non euadent. Qui tales sunt, audiant mortis sententiam, qua subditur:

15. ueniat mors super illos, et descendant in infernum uiuentes. Mors super illos ueniet, quando eos damnatio eterna operiet. uiuentes  in infernum descendunt, qui malum esse intelligunt quod faciunt, nec tamen ab ipso desistunt. Quid est  uiuentes? Scientes quia pereunt. Talibus multo grauior damnatio quam ceteris incumbit, sicut scriptum est: Seruus qui scit uoluntatem domini sui, et non facit, plagis uapulabit multis . Timeant ergo falsi fratres, simulatores, detractores, religionem habitu ostentantes, in religione tamen non uiuentes. Ad illos enim pertinet hec sententia, qua dicitur: ueniat mors super illos et descendant in infernum uiuentes. Quare?

16. Quoniam nequitie in habitaculis eorum. Et non solum in angulis, sed etiam in medio eorum. Ac si dicat: Usquequaque pleni sunt nequitia: uel in habitaculis, idest, in corporibus eorum, in quibus temporaliter peregrinantur et militant , sunt nequitie. Et in medio eorum, idest, in corde, nequitias quas faciunt, ex toto corde faciunt. Illi qui tales sunt, pereunt. Ego autem ad Dominum clamaui, et Dominus saluauit me. Si te afflixerit inimicus, clema  ad Deum: et saluabit te. Hinc in alio psalmo ait: Inuoca me in die tribulationis, et eruam te .

18. uespere et mane, et meridie narrabo et annuntiabo, et exaudiet uocem meam. uespere  Dominus in morte: mane in resurrectione: meridie in ascessione. Narrabo uespere patientiam mortis. Annuntiabo mane uitam resurgentis. Orabo ut exaudiat meridie, ad dextram Patris. Exaudiet me qui interpellat pro nobis. Itaque fratres quos in ipsa congregatione parietum horum uidetis turbulentos, elatos, peruersos: ipsa est palea dominice aree. Cum ille in ultimo uentilabit, tota palea uolabit . Sed nos quid, nisi cum isto cantemus, et oremus, et plangamus in psalmo? Et tamen dicamus securi quod sequitur, uere exaudiet uocem meam: quia,

19. Redimet in pace animam meam. Ipse est enim pax uera. In pace anima redimitur, quando de uitiis ad uirtutes, siue de hoc mundo ad Patrem per omnipotentis Dei gratiam transfertur. A quibus redimet?  Ab his qui appropinquant mihi. Nam ab his qui longe sunt a me, facilis caussa est. Non me  tam cito fallit, qui dicit: ueni, idolum adora. Multum longe est a me, quia paganus est. Periculosius est mihi de Christiano, qui mecum habitat in domo: et sub imagine religionis laqueum mihi 272 parat deceptionis. Bene dico, Qui appropinquant mihi: Quoniam inter multos erant mecum. Multa est palea et pauca grana. Multi sunt uocati, pauci uero electi . Isti autem non erant de paucis saluandis, sed inter multos, idest inter illos, qui pertinent ad paleam et ad perditionem, erant mecum. In tritico non erant mecum, sed in palea erant mecum: quia appropinquat palea tritico. In sacramentis erant mecum, in caritate non erant mecum.

20. Exaudiet Deus, et humiliabit illos qui est ante secula. Quia  etsi ex tempore Christus Deus noster ex Maria uirgine, tamen in principio erat uerbum, et uerbum erat apud Deum, et Deus  erat uerbum . Exaudiet humiles in eternitate: humiliabit illos in damnatione, qui erecti sunt in dissensione. Et merito: Non enim est illis commutatio. Quia non mutantur in melius, sed descendunt in peius. Et non timuerunt Deum. Sicut timor Domini initium sapientie : ita non timere Deum mortis initium est. Beatus homo qui semper est pauidus. Qui uero mentis est dure, corruet in malum . Unde et subditur:

21. Extendet manum suam in retribuendo. Hoc in iudicio erit, quando Deus ultricem manum suam amplificabit in uindictam. Hinc alibi minatur, dicens, Leuabo ad celum manum meam. Si acuero ut fulgur gladium meum, et arripuerit iudicium manus mea, reddam ultionem hostibus meis, et his qui oderunt me, retribuam . Et uere digni sunt ut puniantur: Contaminauerunt enim testamentum eius. Quia illum qui testamento legis ad salutem pronuntiatus est, contemserunt. Ideo,

22. Diuisi sunt ab ira uultus eius. Ira enim et seueritas  Dei, propter hoc peccatum, diuisit eos per diuersas partes mundi. Ista etiam uerba uidentur ad hereticos pertinere. Ipsi enim contaminare testamentum Dei non desistunt, dum Scripturas sanctas praue intelligunt et exponunt. Dei testamentum contaminant: quia ex ipso mendacium et errorem approbare non cessant. Et ideo diuisi sunt ab ira uultus eius. Ab ira seueritatis Dei sunt diuisi. Non enim quod dicit Donatus, dicit Sabellianus. Neque quod dicit Sabellianus, dicit Arianus. Ab unitate catholice Ecclesie separati, per multos errores diuisi sunt. Et appropinquauit cor illius. Ut intelligamus uoluntatem illius. Multum ualet nobis ad intelligendum Deum, hereticorum diuisio. Multa enim . latebant in Scripturis, et cum precisi essent heretici questionibus agitauerunt Ecclesiam Dei. Aperta sunt que latebant, et intellecta est uoluntas Dei. Numquid enim de Trinitate perfecto  tractatum est, antequam obsisterent Ariani? Nec de ipsa unitate Christi enucleate dicta erant que dicta sunt, nisi postea quam separatio illa urgere cepit infirmos fratres. Idcirco illi qui nouerant hec tractare atque dissoluere, ne perirent infirmi, sollicitati questionibus, impiorum sermonibus et disputationibus suis, obscura legis deduxerunt in publicum. Ergo illi diuisi sunt ab ira uultus eius: et nobis ad intelligendum appropinquauit cor illius. Oportet  hereses esse, ut probati manifesti fiant inter uos . Molliti sunt sermones eius super oleum, et ipsi sunt iacula. Quedam enim in Scripturis dura uidebantur: exposita emollita sunt. Et 273 bene super oleum, quia oleum fouet carnem, suauitas uero sermonum Dei fouet animam. Et ipsi sunt iacula. Armauerunt enim  predicatores. Et ipsi sermones diriguntur in pectora audientium ab instantibus opportune importune. Quod sermones Dei sunt iacula, testatur Apostolus ubi ait: Sermo Dei uiuus et efficax, et penetrabilior  omni gladio ancipiti, etc. . Sed tu forte nondum idoneus es, qui armeris his iaculis.

23. Iacta super Dominum curam tuam. Id est omnia ab ipso expecta, et a te nichil. Curam hominis Salomon uermem dicit, qua homo corroditur sicut pannus a tinea . Curam ergo tuam super Dominum iacta. Ipsum cogita, quatenus apud te maneas tranquillus. Et ipse te enutriet, in fide et moribus, in doctrina, et uirtutibus. Et licet hic habeat modo tentationem, non dabit in eternum fluctuationem iusto, id est, commotionem, uel conturbationem: sed quietum eum faciet in uita eterna. Non dabit in eternum fluctuationem iusto. Quia etsi ad tempus fluctuamus, et tentamur, et affligimur, anchoram nostram in celo fixam habemus. Iusto igitur fluctuationem in eternum non dabit, quia post tentationem fluctuum, portum quietis in eternum illi preparabit. Quis est ille portus? uenite benedicti Patris mei, percipite regnum quod uobis preparatum  est ab origine mundi .

24. Tu uero, Deus, deduces eos in puteum interitus. Unde dicturus est: Ite maledicti, in ignem eternum . Puteum dicit infernum, propter profunditatem et obscuritatem. Iste locus iniquis preparatus est, ut in eo, tanquam in profundo puteo cadant et intereant. Deducet Deus in puteum interitus, non quod ipse sit auctor culpe eorum, sed quod ipse iudex iniquitatis eorum. Quam iniquitatem ostendit, cum subiungit, uiri sanguinum, Id est, persecutores et sanguinis effusores: Et dolosi, qui per simulationem et fraudem incautas decipiunt animas: Non dimidiabunt dies suos, ut reuertantur ad penitentiam: sed continuabunt eos in malitia, usque in finem. Non de omnibus intelligendum est. Multi enim post effusionem sanguinis et dolositatem conuersi sunt ad penitentiam et salutem. Sed de illis tantum, qui diuisi sunt ab ira uultus eius. Sancti uiri dies suos dimidiant, quia quod in ceteris diebus delinquunt, in quadraginta aliisque penitentialibus diebus  ieiuniis et orationibus persoluunt. Siue quia alii in pueritia, alii in adolescentia, alii uero in senectute ad Deum conuertuntur. Recte ergo subiunctum est: Ego autem sperabo in te, Deus. Id est, non in mundo, non in homine spem meam constituam: sed in te.



TITULUS PSALMI Lu.

1. Titulus sequentis psalmi talis est: In finem pro populo, qui a sanctis longe factus est, Dauid in tituli inscriptione, cum tenuerunt eum Allophyli in Geth . Psalmus iste attribuitur Dauid, scilicet Ecclesie, dirigens in finem Psalmus, dico, habitus pro populo, scilicet, ut ipse liberetur a populo, qui longe factus est a sanctis, in tituli inscriptione: quia cum sancti confiteantur Christum regem Iudeorum, sicut titulus dicit , populus iste contradicit, siue dictis, ut Iudei et pagani, siue factis, ut mali Christiani: cum tenuerunt eum 274 Allophyli in Geth. Geth ciuitas erat Allophyloram, id est, alienigenarum,  utique populi longe a sanctis. Geth interpretatur torcular. Fugit ad istam ciuitatem Dauid, sed ibi retentum esse iuxta historiam non legimus. Ergo Dauid nostrum Iesum Christum non solum tenuerunt, sed adhuc tenent Allophyli, id est alienigene, in Geth, id est, in torculari, uidelicet in pressura huius uite. Materia est Christus et Ecclesia. Et ipsa loquitur de se. In prima parte petit liberari a demonibus et a membris suis, ponens in Deo fiduciam sue liberationis. In secunda, que incipit ubi dicit: Tota die uerba mea, etc., enumerat illa mala, que sibi facit populus ille. In tertia, que incipit, ubi dicit, In me sunt Deus uota tua, dicit se in eternum laudaturum Deum. Intentio est, nos admonere, ut cum patientia sustineamus mala huius uite, attendentes etiam illos, qui nobis mala inferunt, ad nos conuerti. Et licet in Deo confidat Ecclesia de sua liberatione, tamen suam attendens infirmitatem, sic incipit orare.



PSALMUS Lu.

2. Miserere mei Deus. Presta auxilium de malorum persecutione. Et necesse est: Quoniam conculcauit me homo. Et diabolus in Euangelio uocatus est homo,  ubi de zizaniis dicitur: Inimicus homo hoc fecit . Iste inimicus homo, et per se et per membra non cessat persequi, et opprimere seruos Dei. Cum ceperis in Christo pie uiuere, ingressus es torcular. Prepara te ad pressuras. Noli timere, quia te conculcat homo. Uua factus es, ut calceris. In torculari fructuosa pressura est. Uua in uite pressuram non sentit. Integra uidetur, sed nichil inde manat. Mittitur in torculari: calcatur, premitur: iniuria uidetur fieri uue: sed ista iniuria sterilis non est, imo si nulla iniuria fieret, sterilis remaneret. Attendamus ergo duos hostes, quem uidemus, et quem non uidemus, hominem et diabolum. Illum diligamus, istum caueamus. Pro homine oremus, contra diabolum oremus, et dicamus Deo: Miserere mei Deus, quoniam conculcauit me homo. Tota die, id est, assidue impugnans uerbis et suggestionibus tribulauit me, manifestis impugnationibus. Contra tales iste psalmus confirmat nos. Necesse est enim, ut  tales patiamur usque in finem, quos non pateremur nisi nobis expediret. Omnis namque tentatio probatio est: et omnis probationis effectus habet fructum suum. Et ostendit per quos facit diabolus huiusmodi impugnationem Ecclesie, cum subiungit:

3. Conculcauerunt me inimici mei tota die. Ad modum uue, que premitur in torculari, oppresserunt me membra diaboli: et potuerunt facere, Quoniam multi bellantes aduersum me. Quod premisit de uno, nunc dicit de pluribus: quia omnium reproborum caput est diabolus, qui modo per se, modo per membra sua conculcat et impugnat Christi corpus, sicut prius fecit et caput. Sed inter aduersa fortis, quid subiungat, audiamus.

4. Ab altitudine diei, id est, a superbia temporali timebo? Absit: uel timebo ab altitudine, id est, potentia, que quidem timenda non est, quia diei est, id est, ad tempus concessa. Hanc non timebo, sed potius spem meam 275 constituam in te. Et hoc est, quod subdit: Ego uero in te sperabo. Cum transierint  dies, qui atti sunt, etenim ad tempus alti sunt, finito tempore altitudinis sue timebunt. Ego uero in te sperabo. In die iudicii timebunt quidem mali , sed securi erunt iusti. Illud enim ueniet tunc, quod sperabant, quod desiderabant, quod uenire orabant. Iam se ualidum et constantem ostendit, cum subdit:

5. In Deo laudabo sermones meos. Sermones suos in Deo laudat, qui in his, que dicit, non se, sed Deum commendat. Hinc ipsa ueritas ait: Mea doctrina non est mea, sed eius qui misit me Patris . Aliquis liber laudatur, cum ab aliquo nominato Philosopho, siue a perfecto Grammatico compositus dicitur. Quanto magis illi sermones laudandi sunt, qui a Deo sunt. Sed quod in te Dei est, honoratur a te: et tu factus in Deo, honoraberis a Deo. Si autem, quod in te Dei est, honoraueris tanquam tuum, non Dei, quomodo populus ille longe factus  est a sanctis, sic tu longe a sancto. Ergo in Deo laudabo sermones meos. Si in Deo, quare meos? Sed in Deo et meos. In Deo, quia ab ipso: meos, quia accepi. In Deo speraui. Paulo ante dixerat, Sperabo. Iam dixit speraui, tanquam non timens, tanquam confirmatus. Non timebo, quid faciat mihi caro. Id est, quilibet carnalis. Spes fixa in Deo omnem expellit timorem. Ipsa etiam transitoria contemnit tormenta. Generat enim caritatem. Generat patientiam, quibus calcatur mundus, superatur diabolus. Dicis, Non timebo, quid faciat mihi caro: et quid tibi facit?

6. Tota die uerba mea exsecrabantur. Id est, meam predicationem iudicabant execrabilem. Aduersum me omnes cogitationes eorum, in malum. Reprobi enim aduersus iustos non cogitant nisi malum : quomodo eos, et sermonem eorum possint destruere et adnichilare. Nec solum extranei persequuntur, sed etiam domestici et priuati. Ideo subiungit:

7. Inhabitabunt et abscondent: ipsi calcaneum meum  obseruabunt. Habitant mecum in una domo, in una Ecclesia. Abscondunt se sub uestimentis ouium, intrinsecus autem sunt lupi rapaces . Abscondunt se tanquam insidiatores, exploratores, parant laqueos: si non statim possunt malum facere, quod cogitant, calcaneum obseruant, ut uel in fine cogitata ualeant adimplere. Mos iste diabolicus est, uel eorum, qui ministri eius sunt, ut calcaneum, id est, ultima nostra insidiosa calliditate obseruent. Hinc serpenti a Domino de muliere dictum est: Illa tuum obseruabit caput, et tu insidiaberis calcaneo eius . Semper ergo seruus Dei debet esse uigilans, et circumspectus contra huius callidi serpentis caput: atque uitam et mores suos auxiliante Domino ita disponere, ut inhabitantes, et abscondentes, qui calcaneum obseruant, neque in principio, neque in fine inueniant, quid reprehendant. Ita autem obseruauerunt calcaneum meum: Sicut sustinuerunt animam meam. Mali enim, quasi graue pondus  ferunt uitam iustorum: unde Iudei de Demonio [Leg. Domino] dixerunt: Grauis est nobis etiam ad uidendum. Dissimilis est enim operibus nostris . Docuit tamen, et pro talibus orare psalmus. Quantumlibet enim homo peccator sit, potens est benignus Deus saluare illum. Unde et subiungit:

276 8. Pro nichilo, id est, pro nullis precedentibus meritis, saluos facies illos. uel sic illos saluos facies, ut nullus tibi labor sit. Non laborabis in sanando, quamuis nos stupeamus in inspiciendo. In ira populos confringes. Ira uidetur sed paterna. Irascitur pater filio preceptorum suorum contemtori. Iratus colaphizat, cedit, ducit ad scholam: frangit eum, a superbia deprimit in disciplina. Quam multi impleuerunt domum Dei, in ira eius confracti, id est, tribulationibus triti. Tu confringes eos, et ego ponam partem meam ad eorum conuersionem. Annuntiabo eis me fecisse multa mala, et illa mihi per confessionem esse condonata: ut ipsi audientes non desperent de peccatis suis, sed exemplo meo per confessionem  medicinam consequantur salutis. Et ideo dicit:

9. Deus, uitam meam annuntiaui tibi. Quomodo annuntiauit Paulus uitam suam, dicens: Qui prius fui blasphemus, et persecutor, et iniuriosus: sed misericordiam consecutus sum . Annuntiauit, uitam suam non sibi, sed illi: quia sic annuntiauit, ut illi crederetur, non ad sua lucra tantum, sed illius. Si propterea annuntias uitam tuam, ut alios exemplo tuo inuites ad confessionem, et ad accipiendam uitam, quam tu accepisti: annuntias uitam tuam Deo, a quo gratiam accepisti, et habebis mercedem ampliorem, quia ex eo, quod accepisti, non ingratus extitisti. Posuisti lacrymas meas in conspectu tuo. Illas lacrymas, quas ego fudi, peccata mea annuntiando, posuisti in conspectu tuo, id est,  acceptabiles habuisti, et me exaudisti. Sicut, et in promissione tua. Quia  sicut promiseras, hoc egisti. Dixisti te exauditurum flentem. Credidi, fleui, exauditus sum. Inueni te misericordem in promittendo, ueracem in reddendo.

10. Tunc, id est, per tuam confractionem, et per meam annuntiationem, conuertentur inimici mei, a sua uita mala, ita ut sint retrorsum, id est, sequantur te. Precedendo non corrigitur homo. Bonum est illi, ut retrorsum conuertatur, et quem precedere uolebat, sequatur. Precedit homo per superbiam. Conuertitur retrorsum per humilitatem. Precedere appetit, qui uoluntatem suam uult facere. Retrorsum fit, qui semper paratus est obedire. Retrorsum ergo conuertantur inimici, ut fiant humiles qui fuerant superbi. Et sic erunt amici, qui fuerant inimici. Deinde ostendit, quam uelox sit misericordia Dei, cum subiungit: In quacunque die inuocauero te, ecce cognoui, quoniam Deus meus es. Id est, meus exauditor. Simile est illud, quod alibi dicitur: Quacunque  hora peccator conuersus fuerit , et ingemuerit: omnia peccata eius remittentur. Neque enim tardat per dies et annos, sed, Conuertimini ad me  et ego reuertar ad uos: sequimini retrorsum, et ego ducam uos . Ecclesia igitur tantam attendens diuinam misericordiam, ideo [a 1Kb] non dicit, Ecce cognoui, idest, manifeste intellexi, quoniam Deus meus es. Magna cognitio. Non ait cognoui, quoniam Deus es: sed, quoniam Deus meus es. Tuus est enim, cum tibi subuenit. Tuus est, cum tu ab illo alienus non es. Unde dicitur: Beatus populus cuius Dominus Deus eius . Cuius enim non est? Omnium quidem Deus est, sed eorum proprie, qui eum diligunt, timent, possident, colunt. Iam unum, cum eis factus per 277 conuersionem et participationem gratie Dei, repetit uersum quem iam dixerat, ut et ipsi cum eo et ipsius exemplo dicant:

11. In Deo laudabo uerbum, et in Domino laudabo  sermones, etc. uerbum est predicatio de fide: quomodo trinum et unum Deum debeamus credere, sicut dicit Apostolus: prope est uerbum in ore tuo, et in corde tuo, hoc est uerbum fidei quod predicamus . Sermo est de moribus, quando predicatur nobis qualiter debemus uiuere, quam caste, quam sobrie, quam iuste, quam pie. Et hec omnia debemus ad Deum referre, quatenus in eo quod bene credimus, aut iuste uiuimus, aut recte loquimur : et nos in Deo, et Deus in nobis laudetur et honoretur. Et quia fidei sermonem subsequi debet fortitudo spei, recte adiunctum est: In Deo speraui, non timebo quid faciat mihi homo. Fides dicitur, quia fit in Deo. Spes autem quasi pes, quia in eo innititur. Fides uatet nobis ad iustitiam, quia iustus ex fide uiuit . Credendo in Deum declinas a malo, et facis bonum . Hec est iustitia. Spes nobis ualet ad patientiam et contemtum mundi. Sperando eterna, facile contemnimus terrena, et fortiter toleramus aduersa . Est autem  quasi anchora nostra spes in Deo. Nauta cum timet tempestatem, figit anchoram suam. Si nos anchoram spei fixam in Deo habuerimus, nullam huius mundi tempestatem formidabimus. Non timebo  quid faciat mihi homo: quia etsi aufert temporalia, habeo tamen que tibi offeram spiritualia.

12. In me sunt, Deus, uota tua, que reddam, laudationes tibi. Hec sunt uera dona et grata sacrificia que a nobis exigit Deus, scilicet pia uota, sancta desideria, fides recta, spes certa, caritas perfecta. Quisquis talia uota persoluit, laudes omnipotenti Domino reddit. Iste sunt uare diuitie, quas non timet homo perdere, nisi ipse uelit auferre. Quisquis uult Domino Deo uouere et reddere gratuitum uotum, seipsum uoueat et reddat. Hoc enim exigitur, hoc debetur. Imago Cesaris reddatur Cesari,  imago Dei reddatur Deo . Et hoc quidem iustum est. Quare?

13. Quoniam eripuisti animam meam de morte. Preteritum ponit pro futuro. Qui enim eternitatem mente considerat, quicquid transire potest, iam tamquam preteritum pensat. Ac si diceret: Quoniam in alia uita eripies animam meam a morte eterna. Et pedes meos a lapsu. Quia ibi nullo modo mouebitur ad malum mea affectio. Ibi nullus lapsus erit, ubi tentatio non erit: ibi nullus lapsus erit, ubi beata Trinitas erit. Bene ergo subditur: ut placeam coram Deo in lumine uiuentium. Coram Deo in lumine uiuentium placebimus, quando immortales et sine peccato illi apparebimus. Similes enim ei erimus, quoniam uidebimus eum sicuti est . Ibi lumen uerum et eterna uita. Ibi fulgebunt iusti sicut sol in regno Patris eorum . Ergo nobis ualeant hec omnia, ut Deum gratis diligamus, in illo speremus: nec hominem, nec diabolum timeamus.  Toleremus malos, simus boni: de nemine desperemus. Pro omnibus  quos patimur, oremus: ut et hic in lumine fidei, et ibi in lumine speciei tamquam in lumine uiuentium in conspectu Dei placeamus. Amen.



278 TITULUS PSALMI LuI.

1. In finem ne disperdas, Dauid in tituli inscriptione, cum fugeret a facie Saul in speluncam . Psalmus iste tendit in finem, id est, in Christum, admonens te, quicumque es, ne disperdas Dauid, id est, ne dehonores Christum in tituli inscriptione mutata a te, id est, subtrahendo teipsum a regno Christi, scilicet negando Christum regem esse Iudeorum: inscriptione tituli mutata a quibusdam tunc, cum fugeret Dauid, id est Christus, a facie, id est, a cognitione Saul, id est, diaboli, uel Iudeorum, in speluncam, id est, in humanitatem uel sepulcrum. Propter hoc enim quod solam humanitatem Christi cognouerunt, et in sepulcro mortuum uiderunt, nullo modo attendentes esse Deum: quidam tituli inscriptionem mutauerunt, negantes Christum esse regem Iudeorum . Materia est Christus. In prima parte sicut in aliis  psalmis ubi de passione agit, premittit orationem. In secunda parte que incipit, Misit de celo et liberauit me: tangit breuiter de passione sua et glorificatione. In tertia que incipit, Paratum cor meum Deus: ostendit, se magnam laudem Deo ex sua glorificatione facere. Ostendit Christus in hoc psalmo per mysterium sue incarnationis, passionis et resurrectionis, atque ascensionis totum mundum Christiane fidei subiiciendum. Per hoc uidelicet intendens omnes admonere, ut nullus sit qui uelit se ab eius regno per infidelitatem subtrahere. Et hoc facit proponendo nobis incarnationem suam, passionem, resurrectionem, ascensionem suam. Sic ergo incipit:



PSALMUS LuI.

2. Miserere mei, Deus, miserere mei. Audis magistrum orantem: disce orare. Ad hoc enim orauit, ut doceret orare. Ad hoc passus est, ut doceret pati. Ad hoc resurrexit ut doceret sperare resurrectionem. Geminando orationem, magnam nobis insinuat necessitatem. Potest etiam hec orationis geminatio ad  diuersa referri, hoc modo: Miserere mei Deus, dando mihi constantiam in passione, Miserere mei, faciendo me resurgere. Et debes misereri, Quoniam in te, non in alio, confidit anima mea. Ac si dicat, Non tantum confido in te in presenti, sed etiam in futuro. Non secundum corpus tantum, sed secundum animam. Et ideo adhuc subdit, et in umbra alarum tuarum sperabo. A simili dictum est hoc: sicut in Euangelio Dominus Ierusalem ait: Quotiens uolui congregare filios tuos quemadmodum gallina congregat filios suos sub alas, et noluisti ? Diuina quidem bonitas quodam quasi materno affectu alis sue misericordie et potentie protegit, atque ab estu uitiorum defendit sperantes in se. Bene autem subiunctum est: Donec transeat iniquitas. Modo in hoc seculo quamdiu durat iniquitas, unicuique iusto spes necessaria est, ut sperando eterna bona patienter mala sustineant temporalia. Hinc Paulus admonet dicens: Spe gaudentes, in tribulatione patientes  . Et iterum: Si autem quod non uidemus speramus, per patientiam exspectamus . Modo ergo abundat iniquitas premens, cui resistit iustitia patiens, et spes indeficiens. In morte iusti, siue in fine seculi iniquitas transibit et 279 iam spes non erit, quia iam possidere incipit quod patienter exspectauit. Hinc est quod Apostolus ait: Beatus uir qui suffert tentationem: quoniam cum probatus fuerit, accipiet coronam uite . Interim in tribulatione constitutus quid subiungat, audiamus:

3. Clamabo ad Deum Altissimum. Commendat nobis Deum nostrum, cum dicit Altissimum, quatenus exemplo suo nos excitet ad clamandum, scilicet quia Altissimus est, quia potentissimus est, quia super omnes est. Clamor autem ad Deum est desiderium nostrum. Quanto plus quisque desiderat, tanto amplius clamat. Dicit Altissimum, dicit et benignum, cum subdit: Deum qui benefecit mihi. Audi quanta  beneficia, ut amplius diligas Deum, et deuotius clames.

4. Misit de celo, idest, de excelso uel de secreto suo. Et liberauit me, dedit in opprobrium conculcantes me. Dispersi sunt per omnes gentes , nusquam habentes stabilitatem, nusquam certam sedem. Propterea autem adhuc Iudei sunt, ut libros portent ad confusionem suam. In quali libro sunt, attende: Codicem portat Iudeus, unde credat: Christianus. Librarii nostri facti sunt. Deinde quid miserit de celo Deus, aut a quibus eum liberauit, euidenter insinuat, cum subiungit: Misit Deus misericordiam suam et ueritatem suam. De hac missione dicit Paulus: Postquam uenit plenitudo temporis, misit Deus Filium suum in terris, etc. . Christus est ergo Dei misericordia, quia peccata dimittit. Christus est ueritas , quia implet quod promisit. Attende misericordiam ad te missam, et conuertere a peccatis. Attende ueritatem, et securus esto de promissis.

 5. Et eripuit animam meam de medio catulorum leonum. Qui sunt catuli leonum? Populus male seductus a principibus sacerdotum. Illi leones, isti leonum catuli. Omnes fremuerunt. Omnes circumdederunt eum, de quorum medio anima erepta est, sed corpus occisum. Unde et subdit: Dormiui conturbatus: Nolite  timere eos qui occidunt corpus, animam autem non possunt occidere . Quid enim nocere possunt bonis, tantummodo corpus occidendo? Imo adiuuant, dum citius mittunt ad regnum. Aperte autem dicit, Dormiui. Mors enim ei somnus fuit: quia quam facile quisque potest excitari a somno, tam facile fuit Domino nostro a morte resurgere. Unde ipse ait: Potestatem habeo ponendi animam meam, et iterum sumendi eam . Dormiui  prius in passione conturbatus. Turbauerunt illi, dormiuit ille. Magna humilitas turbati. Magna potestas dormientis. Nec poterant turbare illi, nisi quantum uolebat ille. Qui fuerunt illi conturbatores?  Filii hominum, idest, Iudei qui debuerunt esse imitatores patriarcharum et prophetarum rationabiliter uiuentium. Quomodo occiderunt, qui ferrum non habuerunt? Dentes eorum arma et sagitte, et lingua eorum, gladius acutus. Dentes significant mordentes locutiones, quibus tamquam armis et sagittis modo cominus, modo de longe, modo manifeste, modo occulte uulnerare moliti sunt. Noli attendere inermes manus, sed os armatum. Inde gladius processit, unde Christus occideretur, quomodo et de ore Christi, unde Iudei occiderentur. Nam habet 280 ille gladium bis acutum, et resurgens percussit eos, ut faceret fideles suos. Illi malum gladium, ille bonum: illi sagittas malas, ille bonas, scilicet uerba bona, unde sagittat cor fidele, ut ametur. Quando ergo percusserunt, nisi quando clamauerunt: Crucifige, crucifige ? Et quid tibi fecerunt, o Domine? Exultat hic Propheta: uidit in spiritu Dominum humiliatum,  flagellatum, spinis coronatum, ligno suspensum. Illos seuientes, illum uero tolerantem. Illos exultantes, illum quasi uictum. Et post tantam humiliationem cognouit eum resurrecturum, et omnia illa que fecerunt Iudei seuientes, facta esse inania: etatus gaudio tamquam uideret fieri, exclamat et dicit:

6. Exaltare super celos, Deus. Homo in cruce, Deus super celos. Remaneant in terra seuientes: tu in celo esto iudicans. Et in omni terra gloria tua. Domino enim residente in celo ad dexteram Patris, ubique terrarum predicata est gloria resurrectionis eius, et diuinitatis . Exaltatum in celo Dominum non uidemus, sed credimus. In omni autem terra gloriam eius non tantum credimus, sed etiam uidemus. Deinde ad uerba passionis redit, atque in persona Domini dicit:

7. Laqueum parauerunt pedibus meis, idest, deceptionem actibus meis pretenderunt: a similitudine auis, que in laqueo pedibus retinetur. Et incuruauerunt  animam meam. Quantum ad opinionem suam. Ita enim putauerunt eam incuruasse, ut amplius non posset ad corpus redire et resurgere. Hoc autem quod de nostro Redemtore dicitur, quotidie a malignis spiritibus contra nos agitur. Laqueum enim pedibus nostris parant, quia occulta tentamenta bonis nostris actibus pretendunt, ut impediant. Anima uero incuruatur, cum de bono ad malum reflectitur. Anima incuruatur, quotiens terrenis desideriis implicatur. Hinc Propheta de immundis spiritibus ait: Qui dixerunt anime tue: Incuruare, ut transeamus . Recta quippe stat anima, cum superna desiderat, et nequaquam flectitur ad ima. Sed maligni spiritus, cum hanc in sua rectitudine stare conspiciunt, per eam transire non possunt. Transire namque eorum, est immunda illi desideria spargere. Dicunt ergo, Incuruare, ut transeamus: quia si ipsa se ad ima appetenda non deiicit, contra hanc ilorum peruersitas nullatenus conualescit, et transire per  eam nequeunt, quam contra se rigidam in superna intentione pertimescunt. Nos ergo, fratres carissimi, nos uiam malignis in nobis spiritibus damus, cum terrena concupiscimus, cum ad temporalia appetenda curuamur. Pudeat ergo terrena concupiscere, et dorsa mentium ascendentibus aduersariis prebere. Foderunt ante faciem meam foueam: et inciderunt in eam. Parauerunt mihi mortem, sed seipsos interius occiderunt. Nemo prius peccat in alterum, quam in seipsum. Fouea peccatoris est mala conscientia. Ibi necesse est omnes malos cadere. Putas eum in foueam non cecidisse, qui lucem Christi perdidit, et cecitate percussus est? Si non caderet in foueam, uideret ante se. Nescit quo eat. Quomodo qui ambulat in uia, cum ceciderit in foueam, perdit uiam. Affligit te malus? Parat tibi foueam, ut intereas. Tu in pressura es: ille gaudet. Letitia iniqua facientis, 281 ipsa est fouea. Illuc quicumque ceciderit, oculos perdit: perdit et uitam per malam conscientiam.  Et bene ait, ante faciem meam: quia non eum latuit. Sciens est traditus, uolens occisus. Ex quibus uerbis uera nobis insinuatur Domini nostri patientia. Unde et subditur:

8. Paratum cor meum, Deus, paratum cor meum. Illi parauerunt mortem, et cor meum paratum est ad omnia libenti animo sustinenda. Ideo repetit, ut perseuerantiam notet in patientia. Posset enim ad horam sustinere, et postea deficere. uerbi itaque repetitio, confirmatio est. Bonorum autem patientia preparatione cordis excipit uoluntatem Dei, et gloriatur in tribulationibus dicens: Paratum cor meum, Deus, paratum cor meum. Illi  parauerunt foueam ad opprimendum, ego autem parabo cor ad tolerandum. Propterea illi inciderunt in eam: Ego autem Cantabo et psalmum dicam. Cantus refertur ad animi iocunditatem. Psalmus ad bonam operationem. Ad omnipotentis Dei laudem cantus cum psalmo debet concordare, ut quod ore profertur,  commendetur et opere. Deinde expleta passione, carnem suam denuntiat suscitandam, cum subiungit:

9. Exsurge gloria mea, exsurge psalterium et cythara. Imperando dicit, Exsurge, tamquam habens potentiam ponendi animam suam, et iterum sumendi eam . Gloriam autem dicit carnem suam, propter immortalitatem et diuinitatem. Magna enim gloria fuit Christo exsurgere, atque ad dexteram Patris sedere. Declarat etiam sue resurrectionis horam, cum subdit: Exsurgam diluculo. Mane enim prima sabbati resurrexit Dominus iehsu . Et unde una caro resurrexit, inde surrexerunt duo organa: Psalterium uidelicet et Cythara. Psalterium sonat a superiori parte, Cythara ab inferiori. Per carnem suam Dominus duo genera factorum operatus est, scilicet miracula et passiones. Miracula de super fuerunt, passiones ab inferiori. Illa que fecit miracula diuina erant, sed per carnem fecit. Caro ergo diuina operans psalterium est. Caro humana  patiens cythara est: illuminentur ceci, sanentur egroti, resurgant mortui, sonus psalterii est. Esuriat, sitiat, dormiat, flagelletur, occidatur, sepeliatur, sonus cythare est. Habes ergo in una carne psalterium et cytharam. Et ista duo genera factorum impleuerunt Euangelium, et predicantur Gentibus. Et hic fructus passionis et resurrectionis.

10. Confitebor tibi in populis, idest, acquiram tibi confessores in Iudeis, et Psalmum dicam tibi in Gentibus, idest, tales acquiram in Gentibus, qui psalmum dicent, idest, bene operabuntur. uel tibi, idest, ad honorem tuum, confitebor et psalmum dicam, idest, laudem et bonam operationem predicabo, non solum in Iudeis, sed etiam in Gentibus. Attende quod ipse Filius Dei ex tanta iustitie actione non querit gloriam suam, sed eius qui misit eum: ut non glorietur in se omnis caro, sed qui gloriatur, in Domino glorietur . Et merito confitebor tibi? et psallam:

 11. Quoniam magnificata est usque ad celos misericordia tua, et usque ad nubes ueritas tua. Per celos in hoc loco intelligimus angelos, archangelos et celestes alias uirtutes. Per nubes autem predicatores ueritatis, homines portantes 282 istam carnem caliginosam: unde Deus tonat preceptis, et coruscat miraculis. In celo angeli laudant Deum, uidentes ipsam speciem ueritatis, sine ulla caligine uisionis. Ibi ueritas: et non est opus misericordia sursum, ubi nullus est miser. Hic autem in nostra miseria utique misericordia necessaria est. uideretur ergo congruentius dici potuisse, Quoniam magnificata est usque ad celos ueritas tua, et usque ad nubes misericordia tua. Sed si subtiliter attendatur, ualde prestantius et mirabilius est quod dicitur, Et misericordia usque ad celos, et usque ad nubes ueritas exaltata. Omnipotens enim Deus per misericordiam suam peccatores homines leuauit usque ad angelos. Unde nunc dicitur: Quoniam magnificata est misericordia  usque ad celos. Et quia ueritas que in angelis pollet, uenit ad homines: recte subiungitur, Et ueritas tua usque ad nubes. Gloria Deo nostro, quia nec deseruit nos misericordia facere beatos, nec fraudauit ueritatem: sed sanauit oculum cordis nostri, ut eum postea facie ad faciem uidere ualeamus . Pro tanto gaudio et utilitate repetit Psalmista uersum, quem iam dixit:

12. Exultare super celos Deus, et super omnem terram gloria tua. Qui fortassis ideo repetitur, quia circa hunc uersum maxime intentio et utilitas psalmi uersatur.



TITULUS PSALMI LuII.

1 In finem ne disperdas, Dauid in tituli inscriptione. Psalmus iste intendit in finem, id es, Christum. Monens ne tu disperdas Dauid, id est, dehonores Christum in tituli inscriptione mutata a quibusdam, scilicet ne minuas regnum Christi, teipsum subtrahendo a regno eius: sed per regem Iudeorum confitearis Christum. Et hec est intentio,  sicut in alio psalmo: ne disperdas Christum. Materia sunt Iudei per oppositum, quia Christus debet esse principalis. Admonemur in hoc psalmo, ne subtrahamur a Christi regno, id est, a sanctorum consortio. Et hoc facit Christus, nobis proponendo Iudeorum cecitatem, et eorum localem dispersionem, et futuram eorum damnationem: ut uisa malorum facta damnatione terreamur ab eorum imitatione. Proponit etiam nobis letitiam iustorum, quam habent spe future glorie: ut uisa eorum letitia, nos ad eorum imitationem alliciat. uox prophete:



PSALMUS LuII.

2. Si uere utique iustitiam loquimini, recte iudicate filii hominum. Ac si dicat: uos Iudei, qui estis filii hominum, qui debetis esse imitatores patrum uestrorum prophetarum rationabiliter uiuentium: si uere loquimini iustitiam in lege et prophetis  recte iudicate, idest, discernite et credite, quia Christus Dominus noster ipse est Deus. Hunc enim uobis commendat et prophetat iustitia uestre legis. uel, Recte iudicate, idest, uiuite, discernentes  bonum a malo, secundum iustitiam quam loquimini. Nam bona loqui, et mala agere, iudicium damnationis est. Unde et ipsa ueritas Phariseis ait: Hypocrite, quomodo potestis bona loqui, cum sitis mali ?

3. Etenim in corde iniquitates operamini, in terra. 283 Iniquitates in corde operari, est malam gerere uoluntatem. uoluntas enim praua apud Deum pro facto reputatur. Et bene ait, In terra, id est, terrenis inherentes. Nam, cum in terra cor figitur, inde iniquitas in corde generatur. Iniustitias manus uestre concinnant. Id est, prauis uoluntatibus praue actiones uestre concordant. uel iniustitias manus concinnare, est iniustas actiones iniustis aggregare. Iuxta quod alibi per Psalmistam dicitur, Appone iniquitatem super iniquitatem eorum, et non intrent in iustitiam tuam . Et iuxta Ioannem: Qui sordidus est, sordescat adhuc . Deinde conuertit se ad auditores, atque eorum errorem et duritiam  cordis ostendit, ut auditor quisque caueat, ne similiter errans similiter pereat. Ait ergo:

4. Alienati sunt peccatores a uulua, id est, ab ipsa egressione: errauerunt ab utero, hoc est ab ipsa conceptione. Locuti sunt falsa. Relicta ueritate. Non hoc ita accipiendum est, ut eos in utero matris sue errasse intelligamus: neque enim tunc potest esse puer capax sensus, aut intellectus. Sed ita sentiendum est, quod omnipotens Deus ab ipso utero antequam nascantur, precognoscit, qui peccaturi sunt, atque in errore et falsitate permansuri. Hinc est, quod cum adhuc pregnans esset Rebecca, et geminos utero portaret, dictum est: Iacob dilexi, Esau autem odio habui . Occultum ibi iudicium Dei, et ideo magis timendum. Aliter nascuntur inter uiscera Ecclesie paruuli: Bonum est, ut formati exeant, ne ab ortu labantur. Generet te mater, non abortiat. Patiens esto, usquequo formeris. Teneant te materna uiscera, usquequo certa sit in te doctrina ueritatis. Si autem impatientia tu concusseris  uiscera matris, cum dolore quidem te excutit foras, sed tuo magis malo, quam suo. Qui eruditus est in doctrina, et non credit, aut male uiuit, a uulua egreditur tanquam formatus, sed repellitur tanquam alienus. Qui incipit erudiri, et nondum ad plenum edoctus a societate sanctorum egreditur: hic tanquam abortiuus ab utero matris Ecclesie eiicitur. Quia ergo Iudei, ex quo Legem cognouerunt, a fide et iustitia ipsius materne Legis recesserunt: recte de eis nunc dicitur: Errauerunt peccatores a uulua. Quia uero minus capaces quidam ex eodem populo erudiri contemserunt: dictum est de illis, Errauerunt ab utero. Et quia alienati sunt et errauerunt, ideo locuti sunt falsa. Qui enim relinquit ueritatem, necesse est ut loquatur falsitatem. Ecce ad quantam uesaniam deuenerunt errantes.

5. Furor illis secundum similitudinem serpentis. Error eorum uersus est in furorem, non humanum,  sed serpentinum et uenenosum. Erat enim inuidie uenenum in furore eorum. Audi cuius serpentis furor in illis erat. Sicut aspidis surde, et obturantis aures suas. Ideo surde, quia obturat aures suas.

6. Que non exaudiet uocem incantantium, et uenefici incantantis sapienter. Hic data est quedam similitudo de Marso. Qui incantat, ut educat aspidem de tenebrosa cauerna, utique in lucem uult educere. Illa autem amando cauernas suas, quibus se inuolutam occultat, dicitur, quod cum exire noluerit, recusans audire illas uoces, quibus se cogi sentit, allidit unam 284 aurem terre, et de cauda obturat alteram. Atque ita uoces illas, quantum potest euitans, non exit ad incantantem. Huic similes dixit Spiritus Dei quosdam non audientes uerbum Dei , et non solum non facientes, sed omnino ne faciant, audire nolentes. Ita isti, eum predicatores uolunt eos de fouea, id est, de profunditate uitiorum suorum extrahere, et hoc, quod peccatores sunt, mactare  et uenenum, id est, peccata inde extrahere: ipsi nolentes ueritatem obaudire, sed in fouea sua permanentes, ad ueram lucem aspirare nolentes, alteram aurem cordis terre, id est, presenti delectationi apponunt: alteram uero cauda obturant, id est, memoria preteritarum delectationum. Non ideo  dicit Sapienter, ut incantationem laudet, sed ad similitudinem ualet. Factum est hoc, et in primis temporibus fidei. Stephanus martyr predicabat ueritatem , et tanquam tenebrosis mentibus, ut eas in lucem educeret, incantabat. Ubi uenit ad commemorationem Christi, quem illi omnino audire nollent, quid de eis Scriptura dicit? Clauserunt  aures suas. Quid autem postea fecerunt? Passio Stephani narrata declarat . Non erant surdi, sed surdos se fecerunt. Illi, inquam, locuti sunt falsa, sed quid faciet Deus? Audi sequentia.

7. Deus conteret dentes eorum in ore ipsorum. Id  est, destruet mordaces questiones in responsione eorum: sicut scriptum est, de tributo Cesaris . Quid est in ore ipsorum? Ut ore suo contra se pronuntiarent. Cegit enim illos, ore suo sententiam dare, unde dentes eorum contererentur. Cum enim dicerent, in nummo esse imaginem Cesaris, et Dominus que Cesaris sunt, Cesari, et que Dei sunt, Deo persoluere precepisset: non habuerunt quid responderent , unde morderent, quia contriti erant dentes eorum in ore ipsorum. Sic et de Ioannis baptismate inquisiti, nescierunt quid responderent . Aspides ergo erant Iudei, quando insidiabantur Christo, insibilare et uenena immittere molientes; sed contriti sunt dentes eorum in ore ipsorum. Postea clamauerunt, Crucifige, crucifige . Iam non est lingua aspidis, sed fremitus leonis. Sed molas leonum confringet Dominus. Sicut per dentes accipimus mordentes questiones: ita per molas intelligimus fortiores et acriores de morte Christi persuasiones. Prius occulte decipere  tanquam aspides tentabant, postmodum ceperunt in mortem Christi aperte frendere, ut leones. Crucifixus est, resurrexit, ascendit in celum, glorificatus est, adoratus ab hominibus, a regibus. Mole ergo leonum confracte sunt, id est, accusationes et falsa testimonia, que iam aduersus Christum proferre non possunt. De quibus adhuc subditur:

8. Ad nichilum deuenient, tanquam aqua decurrens. Omnes superbi et impii sonantes ad saxa superbie sue tanquam aqua decurrunt, et ad nichilum deueniunt. Attende persecutores martyrum: sonauerunt ad tempus uelut torrens: Cucurrerunt in riuis, quantum potuerunt: siccati sunt riui, uix eorum reperitur memoria. Et non solum ipsi, sed totum hoc seculum ad tempus perstrepit, currit tanquam aqua. Fluit in uittis et concupiscentiis, querens quem trahat. Non timeantur ergo mali: non possunt 285 permanere. Necesse est  decurrant ad  locum suum, ad finem suum. Et tamen de isto torrente bibit Deus . Et quia bibit, propterea exaltauit caput: quia passus est, propterea resurrexit. Si nollet bibere in uia de torrente, non moreretur, non resurgeret, non glorificaretur. Ergo de torrente in uia bibit, propterea exaltauit caput. Exaltatum est iam caput nostrum: sequantur eum membra sua, bibendo de torrente. Non timeant aquas perstrepentes, populos minantes, persequentes: quia Deus: Intendit arcum suum donec infirmentur. Arcus Dei sunt mine Dei, que non cessant. Intenditur arcus, nondum ferit. Multi infirmati sunt, ipsius arcus intensione territi. Nam hinc infirmatus est ille, qui dixit: Quid me iubes facere? Ego sum  iehsu Nazarenus, quem tu persequeris . Qui clamabat de celo, arcum tendebat. Multi ergo, qui fuerunt inimici, infirmati et conuersi sunt. Noluerunt diu erigere ceruices suas aduersus perseuerantiam extenti arcus. Nam et infirmatus est ille, qui dixit: Quando infirmor, tunc potens sum .  Et cum oraret a se tolli stimulum carnis, ei responsum est: uirtus in infirmitate perficitur. uel intendere arcum, est uindictam preparare; donec infirmentur, id est, penitus a suis uiribus debilitentur, ut ulterius non ualeant nocere bonis. Tantum enim permittit Deus malos in bonis deseuire, quantum hoc bonis nouit prodesse, uel ad correctionem morum, uel augmentum uirtutum, sicut scriptum est: Fidelis Deus, qui non permittit uos tentari supra quam ferre possitis, sed facit etiam ex tentatione prouentum . Unde adhuc de reprobis subditur:

9. Sicut cera, que fluit, auferentur. Non ait conuertentur, sed auferentur. Consumit enim eos estus uitiorum, sicut ignis ceram. Soluuntur ab omni constantia uirtutis, euntes in libidines suas soluti et fluxi. De talibus dicit Apostolus: Tradidit eos Dominus in concupiscentias cordis eorum, in immunditiam, ut faciant que non conueniunt . Deinde enumerat multa mala in que defluunt dissoluti  tanquam cera: et postea subdit, Quoniam qui talia agunt, digni sunt morte . Unde hoc sequitur, et dicit: Supercecidit ignis, et non uiderunt solem. Alius  ignis est auaritie, alius luxurie, alius superbie, alius inuidie, alius iracundie. Talis ignis fumosus est, et tenebrosus: super quem ceciderit, non uidebit solem. Non dico illum, quem fecit Dominus oriri super bonos et malos : sed illum dico, de quo illi dicturi sunt in iudicio: Et sol non ortus est nobis . Transierunt omnia illa tanquam umbra: errauimus a uia ueritatis, et iustitie lumen non luxit nobis. Ergo, fratres, ignem concupiscentie timete, si non uultis liquefieri sicut cera a facie Dei. Et notandum est, quia pena impiorum duas species habet: unam in presenti, alteram in futuro. Una ignis concupiscentie, altera ignis eternus. Hanc penam concupiscentie commendat nobis Spiritus Dei, usque in finem psalmi. Hanc caueamus, et in illam terribilem non incidemus. Delectatio quidem  carnalis,  cum homine nascitur, sed qui bene eruditur, cito uidet hostem suum, et aggreditur, et luctatur et cito uincit. Qui autem illam concupiscentiam, cum qua de peccati propagine natus est, negligit uincere, et multas adhuc excitat, exeritque libidines, difficulter 286 eas superat, et aduersus se ipse diuisus, igne proprio concrematur. Et ne illi intelligerent hoc tantum fieri in futuro, conuertens se ad eos, ut attentiores reddat, determinat sic: Super uos cecidit ignis, o Iudei,

10. Priusquam intelligerent spine uestre rhamnum. Id est, priusquam intelligere uos facerent peccata uestra rhamno esse similia. Rhamnus est herba prius mollis, deinde quando maturescit, acutissimos aculeos habet. Sic sunt peccata: prius quidem mollia et delectabilia sunt, sed deinde grauissime pungunt. Temporalem enim delectationem dolores et compunctiones sequuntur tormentorum. Tunc erit et  compunctio penitentie, sed sere et infructuose, sicut spinarum sterilitas. Penitentia huius temporis dolor medicinalis est. Penitentia illius temporis dolor penalis est. Hoc non intelligunt, qui amant hanc transitoriam uoluptatem: quia Supercecidit ignis, et non uiderunt solem. Ignis iste, Sicut uiuentes, sicut in ira absorbet eos. Id est, deglutiet et uastabit. Quare non dicit uiuentes, sed sicut uiuentes, nisi quia falsa est uita impiorum? Non enim uere uiuit, qui a Domino separatur. Et quare non ira, sed sicut in ira: nisi quia tranquillus hoc facit Deus? Sicut scriptum est: Tu autem, Domine uirtutum, cum tranquillitate iudicas . uel sicut in ira, et non dicenda uere ira ad comparationem eius, que uentura est in iudicio. Unde autem puniuntur mali, inde ad iustitiam proficiunt boni. Nam subditur:

11. Letabitur iustus, cum uiderit uindictam. Non ideo letabitur, ut prauorum uindicta sit iusto caussa letitie. Sed ideo letabitur, quia ipse non erit particeps eorum pene. Attende penam malorum etiam  in hoc seculo, etiam inter suas uoluptates. Ecce dum quidam desiderata possident, quedam alia desiderant, ad que peruenire non ualent. Pro his, que non habent, cruciantur desiderio: pro his, que habent, aut tedio cruciantur, aut timore. Ecce ille estuat auaritia, alius feruet luxuria, alius iracundia accenditur, alius inuidie facibus inflammatur. Sic se omnipotens Deus in presenti a malis uindicat, eosque ipsis suis desideriis, et uitiis flagellat. Hanc uindictam, cum uiderit iustus, letabitur: quoniam adiutus per piam Domini gratiam, talibus non implicatur. Hoc quoque uiuendo, Manus suas lauabit in sanguine peccatorum, id est, actiones suas manducabit ex consideratione uindicte reproborum. Quando uidet peccatoris penam, proficit ipse, et mors alterius ualet ad uitam ipsius. Attende ergo impium pereuntem, et purga te a peccatis. Ita lauabis quodammodo manus tuas in sanguine peccatoris.

12. Et dicet homo, Si utique est fructus iusto: utique  est Deus iudicans eos in terra. Ille ueraciter homo dicitur, qui sua utitur ratione. Hic dicet, Utique est fructus iusto. Etiam in hac uita, antequam ueniat eterna. In fide est fructus, in tentatione et tribulatione est fructus, in patientia est fructus, in caritate est fructus iusto. Quod si ita est, utique est Deus iudicans, idest, damnatione dignos reputans eos malos, nondum in extremo die, nondum in igne eterno, nondum apud interos: sed hic in terra. Probat ab opposito, ac si breuiter dicat: Si iusto est fructus salutis in hac terra, in eo quod 287 iustus est, utique et impio est iudicium damnationis similiter in hac terra, in eo quod impius est. Contraria enim contrariis conueniunt. Attendat igitur homo discretus et iudicet. Sic enim admonet psalmus: Recte iudicate, filii hominum. Discernat bonos a malis et eorum exemplo fugiat eos, qui pereunt, ne et ipse simul pereat. Eos autem qui salui fiunt, imitari studeat, ut et ipse, auxiliante Domino, eandem salutem  consequi ualeat.



TITULUS PSALMI LuIII.

1. et 2. Sicut  solet Scriptura psalmorum mysteria in titulis ponere, et frontem psalmi sublimitate sacramenti decorare: ut sciamus qui intraturi sumus, cum tamquam super postem quid intus agatur legerimus, uel cuius domus sit, uel quisnam sit illius predii possessor: ita et in hoc psalmo scriptus est titulus de titulo. Habet enim, [uers. 1.] In finem, ne disperdas Dauid in tituli inscriptione, quando misit Saul, et custodiuit domum eius, ut interficeret eum . Psalmus iste tendit in finem, id est, in Christum. Admonens, ne tu quicumque es, disperdas Dauid, id est, Christum intituli inscriptione, hoc est quod dixi, titulus de titulo. Quenam enim sit tituli huius inscriptio, quam corrumpi uetat, Euangelium indicat. Nam cum Dominus crucifigeretur, titulus inscriptus est a Pilato, et positus, Rex Iudeorum , tribus linguis Hebrea, Greca, et Latina: que lingue toto orbe maxime excellunt. Igitur si Rex Iudeorum crucifixus est, et Iudei  regem suum crucifixerunt, crucifigendo eum etiam regem gentium fecerunt magis quam occiderunt. Et quidem quantum in illis fuit, perdiderunt Christum, sed sibi, non nobis. Et mortuus est ille pro nobis, et sanguine suo redemit nos, et non est corruptus titulus: quia ille est rex et non solum Gentium, sed etiam ipsorum Iudeorum. Ergo ne corrumpas optime et prophetice: quandoquidem et illi Iudei suggesserunt tunc Pilato, et dixerunt: Noli scribere rex Iudeorum, sed scribe, quia ipse dixit se regem esse Iudeorum. Nam iste  titulus confirmabit nobis illum regem. Et Pilatus, Quod scripsi, scripsi . Et impletum est, Ne corrumpas. Tituli dico confirmati tunc, cum Saul, id est, Iudaicus populus misit custodes, et custodiuit domum, id est sepulcrum eius. Sed quid est quod subdit, Ut interficeret eum? Numquid non erat interfectus iehsu, quando positus est in sepulcro? Sed aliud erat quod querebant interficere in eo, uidelicet nomen et famam eius. Ideo et sepulcrum custodierunt, ne Discipuli corpus eius furarentur, et dicerent, Surrexit a mortuis . Custodiuit ergo Iudaicus populus sepulcrum Christi, ut interficeret eum, id est, ut extingueret famam eius. Hoc est uere Christum uelle interficere, nomen resurrectionis eius extinguere, ut mendacium  Euangelio preferretur. Sed quomodo illud non effecit Saul, ut interficeret Dauid, sic nec hoc potuit regnum Iudeorum efficere, ut plus ualeret testimonium custodum dormientium quam Apostolorum uigilantium. Materia est Christus, de qua sic agit. In prima parte, petit liberationem et exaltationem. In secunda ostendit conuersionem Gentium, que ex illa Christi exaltatione et liberatione procedit: et incipit ibi: Conuertentur ad uesperam. In tertia conuersionem Iudeorum, que incipit ibi: Et de exsecratione et mendacio. In quarta ponit laudem quam totus Christus de eo facit, pro sua scilicet liberatione et Iudeorum 288 et Gentium conuersione, que ibi incipit, Ego autem cantabo. Intentio est, ne disperdas Dauid, sicut in ceteris. Ostendit Christus in hoc psalmo passione sua Gentiles gratiam conuersionis assecuturos, et eorum exemplo Iudeos in finem conuertendos. Eos uero qui in infidelitate perstiterint, sine misericordia puniendos: his uidelicet exemplis nos admonere intendens, ut eorum perfidiam deuitantes, conuersorum uero fidem in nobis conformantes, nos a regno eius non subtrahamus: sed subiici studeamus. uox Christi:



PSALMUS LuIII.


3. Eripe me de inimicis meis, Deus meus: et ab insurgentibus in me libera me [uers. 3.]. Eripe me de operantibus iniquitatem: et de uiris sanguinum salua me. In his duobus uersibus quatuor persecutorum Christi genera designantur. Alii enim sic inimicabantur Christo, ut odium in corde tegerent . Alii sic, ut aduersus eum insurgerent, atque aperta uoce ueritati resisterent. Ideo in primo uersu et ab inimicis eripi, et ab insurgentibus in eum postulat liberari. Quidam insuper et praua opera commiserunt, intantum ut Saluatorem ipsum manibus raperent, traherent, et flagellarent : quidam intantum deseuierunt, ut in cruce suspenderent, clauos in manibus et pedibus eius figerent, latus lancea perforarent et, fuso sanguine, occiderent auctorem uite . Propterea orat in secundo uersu, ut et ab operantibus iniquitatem eruatur, et a uiris sanguinum saluetur. Et necesse est ut eripias:

 4. Quia ecce, idest, in manifesto ceperunt animam meam. Partem posuit pro toto. Neque enim animam Iesu sine corpore tenere potuissent. Ceperunt  animam meam: et hoc quodam auido et inordinato atque ruinoso impetu fecerunt. Unde et subditur: Irruerunt in me fortes. Diligenter intuendum est qui sint isti fortes. Primo ipsum diabolum Dominus fortem dixit. Nemo, inquit, intrare potest in domum fortis, et uasa eius diripere, nisi prius alligauerit fortem . Alligauit enim fortem uinculis damnationis, et uasa eius, idest animas, diripuit, suaque fecit. Sunt et in hominibus quidam fortes reprehensibili fortitudine, qui presumunt de temporali felicitate. Talem redarguit Spiritus Dei in alio psalmo dicens: Quid gloriaris in malitia, qui potens es in iniquitate ? Rursus fortes alii sunt, qui non de uitiis, sed de iustitia sua presumunt. Talis  fortitudo impediuit Iudeos.  Cum enim iusti sibi et sani uiderentur, medicinam recusauerunt, medicum occiderunt. Fortitudo ista non sanitas est, sed insania. Ad hoc ergo uenit magister humilitatis, factus particeps nostre fragilitatis, ut nos doceret infirmari, et peccata nostra confiteri: ut fortes simus non in nobis, sed in Deo. Ostensa necessitate sue iiberationis ostendit, quia dignus sit, ut debeat liberari, cum subiungit:

5. Neque iniquitas mea, neque peccatum meum, Deus. Iniquitas quantum ad proximum, Peccatum quantum ad me. uel iniquitas in grauioribus, peccatum in leuioribus. Intelligi potest fortes, id est, superbi in me irruerunt: sed culpam non inuenerunt, sed potius: Sine 289 iniquitate cucurri, id est, bene operatus sum: et direxi alios ad bene operandum predicatione, et exemplo. Sine iniquitate currere et dirigere, est sine admixtione mali perfecte uiuere, et bonum exemplum aliis demonstrare. Non enim bona Deo placere possunt, que malis admixta sunt. Et notandum quod non ait, Ambulaui, sed Cucurri:  quia non solum bene operandum est, sed et ipso gressu boni operis festinandum. Iuxta quod scriptum est: Quodcunque potest manus tua, instanter operare: quia nec opus, nec ratio sunt apud inferos, quo tu properas . Et Apostolus: Sic currite  ut comprehendatis . uel currere Redemptoris nostri, est obedientiam Patris libere et sine ullo impedimento peragere: sicut alibi scriptum est: Exultauit, ut gigas ad currendam uiam . Et iterum: Omnia quecunque faciet prosperabuntur . Et ne hoc uideretur suis uiribus attribuere, ideo deprecans adiungit:

6. Exsurge in occursum meum. Ac si dicat: Adiuua me in profectu uirtutum, dando mihi resurrectionem: et uide. Id est, fac me uideri equalem tibi. Ex illa figura hoc dictum est, qua et illud ad. Abraham: Nunc cognoui, quia times Deum , hoc est, nunc te feci cognoscere. Ignotus enim quisque est ante interrogationem tentationis. Exsurge ergo, et uide, id est, fac alios uidere et cognoscere meam  exaltationem: ut qui me uiderunt depressum, uideant excelsum. Et tu, Domine Deus uirtutum, Deus Isrel, intende ad uisitandas omnes gentes. Ut que infirme sunt, et peccatis onerate, uisitare eas digneris, dando gratiam sanitatis, et mittendo tuos predicatores: ut sicut tu es Deus uirtutum, id est, angelorum, et Deus Isrel, id est, Isrelitici populi: ita esse digneris et Deus Gentium, quatenus eas consortes facias, et angelorum et Isreliticorum fidelium. Sed ualde tremendum est, quod subditur: Non miserearis omnibus qui operantur iniquitatem. Quis enim sine iniquitate ? Sed hoc de his uult intelligi, qui in iniquitate perseuerant. Ergo puniamus peccata nostra, si Dei misericordiam querimus. Nam si nos non punimus, ille non miseretur, sed punit. Quia iniquitas omnis, siue magna, siue parua sit, necesse est, puniatur, uel ab ipso Deo iudicante, uel ab ipso homine penitente. Et uere intendes ad uisitandas omnes gentes: quia, te aspirante,  conuertentur. Hoc est quod subdit:

7. Conuertentur ad uesperam: et famem patientur, ut canes, et circuibunt ciuitatem. Hoc iam factum est, et continue fit. Relicta autem idololatria ad uesperam in hac ultima etate ad cultum Dei conuertuntur, atque esuriendo, et sitiendo iustitiam, famem patiuntur, ut canes, sicut peccatores. Canum nomine merito designantur gentes propter immunditiam peccati. Ex his erat illa Chananea, cui Dominus ait: Non est bonum sumere panem filiorum, et mittere canibus. Quod illa recognoscens, humiliter respondit: Etiam Domine. Sed quia famem patiebatur, ut canis, protinus adiunxit: Sed et catelli edunt de micis, que cadunt de mensa dominorum suorum. Intendit ergo Dominus ad uisitandam eam, propter fidem et humilitatem eius, et ait illi: O mulier, magna est fides tua: fiat tibi sicut uis . Tales canes non cessant ciuitatem Dei circuire, sagaci  mente inuestigando 290 uitam et mores sanctorum patrum, ex quibus ciuitas Dei constructa est. uel canes possunt accipi sancti predicatores, qui in assertione ueritatis contra fures et latrones, magnos  dedere latratus. Famem passi sunt, omnes sibi incorporari et uniri per fidem desiderantes, et circuierunt ciuitatem, id est, mundum, ubique euangelizantes. Unde et subdit:

8. Ecce loquentur, id est, manifeste predicabunt in ore suo, id est, more sibi conuenienti. Quia quod loquentur uerbo, confirmabunt opere, et exemplo. Siue in ore suo, id est, libere, audacter, cum auctoritate. Et gladius in labiis eorum. Gladius bis acutus, de quo dixit Apostolus: Et gladium spiritus, quod est uerbum Dei . Quare bis acutus? Ex utroque testamento feriens. Hoc gladio mactabantur, de quibus Petro dicebatur: Macta et manduca . Indignabuntur autem, quoniam multi erunt, qui non audient aure audiendi. Et hoc est, quod subditur: Quoniam quis audiuit? Hinc est  quod propheta ait: Quis credidit auditui nostro, et brachium Domini cui reuelatum est ? Predicamus  sapientiam in mysterio absconditam , quam mundus non cognouit. Tempore quoque martyrum raro inueniebantur qui audirent uerbum Dei. Dixi non miserearis omnibus, qui operantur iniquitatem: et ita erit. Unde et subiungit:

9. Et tu, Domine, deridebis eos, id est, dignos derisione ostendes eos. Hoc in iudicio erit, cum dicet eis: Ite in ignem eternum . Ex hoc etiam apparet, quia Gentes conuertentur: quoniam ad nichilum deduces omnes gentes. Omnis, qui ad Deum conuertitur, necesse est prius ad nichilum deducatur. Hinc ueritas ait: Qui uult post me uenire, abneget semetipsum . Semetipsum abnegat, qui se mutando in melius, desinit esse quod erat, et incipit esse quod non erat. Ad nichilum deductus erat Paulus, cum diceret: uiuo ego, iam non ego, uiuit autem in me Christus . Hinc etiam ait:  Qui se putat aliquid esse, cum nichil sit, ipse se seducit . Ad nichilum deductus erat Abraham, cum diceret: Loquar ad Dominum meum, cum sim cinis et puluis . Sic quisque prius deficiens in seipso, incipit esse fortis in Deo. Talem se agnoscit, cum protinus addit:

10. Fortitudinem meam a te custodiam. Illi enim fortes, qui in me irruerunt, ideo ceciderunt: quia fortitudinem suam a te non custodierunt, sed de se presumpserunt. Ego autem fortitudinem meam a te custodiam: quia si recedo, cado: si accedo, fortior fio. uidete quid est in anima humana. Non habet ex se lumen: non habet ex se uires: totum autem, quod pulchrum est in anima, uirtus et sapientia est. Sed nec ipsa sibi lux est, nec ipsa sibi uirtus est. Est quedam origo fonsque uirtutis et sapientie Deus, a quo recedens anima tenebratur, accedens illuminatur. Ergo fortitudinem meam a te custodiam, non a te recedam, non de me presumam: et merito, Quia  Deus susceptor meus es. Suscepisti humanitatem meam, coniungens eam tue diuinitati: suscepisti me ad sanandum, quemadmodum medicus egrotum, Deus meus qui creasti me.

12. Misericordia eius preuenit me. Ubi iacebam? Quo erectus sum? Ecce quare non debeo 291 de me presumere, quia non precesserunt merita mea, sed preuenit me diuina misericordia, ut iustus essem. Non mouere nos debet, quod frequenter personas mutat. Talis est enim usus prophetie. Modo conuertit se ad familiarem Domini locutionem, a quo accipit prophetie reuelationem: modo se ad auditores conuertit, ut eos edificet ex his que Domino reuelante agnouit: modo autem in persona sua loquitur: modo in persona membrorum: modo in persona Christi. Unde nunc subditur: Deus ostendit mihi super inimicos meos. Quantam  circa me habuit misericordiam, in illis mihi  monstrauit, in quibus non habuit. Nisi enim debitor suspendatur, minus agit gratias cui debitum relaxatur. De ipsis inimicis quid? Ne occidas eos, nequando obliuiscantur populi mei. Ipsos inimicos qui me occiderunt, noli tu occidere. Non sine caussa Cain cum fratrem occidisset, posuit in eo Deus signum, ne quis eum occideret . Hoc est signum quod habent Iudei. Tenent reliquias legis sue, circumciduntur, sabbatum obseruant, azyma comedunt. Sunt ergo Iudei, non sunt occisi. Necessarii sunt credentibus, ut demonstraret nobis Deus super inimicos nostros misericordiam suam. In ramis superbie precisis inserto misericordiam suam ostendit oleastro. Ecce ubi iacent qui superbi erant, ecce ibi insertus es, qui iacebas. Et tu noli superbire, ne precidi merearis. Ergo ne obliuiscantur populi fideles gratiam Dei, uiuunt ante oculos eorum excecati Iudei, ut ex eorum cecitate semper recolligant quantas omnipotenti Deo de sua illuminatione gratias agere debeant. Disperge illos in uirtute tua. Hoc impletum  est a Tito et uespasiano, qui populum Iudeorum captiuauerunt. Nec tamen hoc uirtuti eorum adscribendum est: sed Dei, qui prestitit eis, ut hoc facere potuissent. Omnis enim potestas a Deo . Propterea non dictum est, Disperge illos in uirtute hostium, sed, in uirtute tua: quia  omnis uirtus a Deo est. Et non solum disperge, sed, o Domine, qui me protegis et defendis, depone eos a timore superbie. Hoc est quod subiungit: Et depone eos, protector meus, Domine. Deinde ostendit quid in eis deponi uelit.

13. Delictum oris eorum, sermonem labiorum ipsorum. Sermo labiorum et delictum oris fuit, quando de Christo dixerunt: Demonium habet: Reus est mortis, et alia huiusmodi . Hoc autem delictum, ideo dicit: Sermonem labiorum, quia talia improperia aperte dixerunt, palam predicauerunt. Tale delictum, talem sermonem depone et destrue, et de ore et labiis eorum tolle. In hoc uolo deponas eos, non secundum naturam, sed secundum  culpam. Illi me interimere tentauerunt. Tu autem  resuscitando Christum, quem perdere uoluerunt, occidisti delictum oris eorum, sermonem labiorum ipsorum. Quippe quem perdendum clamauerunt, uiuere expauerunt: et quem in terra contemserunt, in celo adorari ab omnibus gentibus mirati sunt. Sic deleantur delicta: Et comprehendantur in superbia sua. Et uere comprehensi sunt. Ille enim, quem superbiendo occiderunt, surrexit: et factum eorum in irritum uenit, peccatum remansit. Quia ergo factum euacuatum est, peccatum autem mansit 292 super facientes: Comprehensi sunt in superbia sua, conuicti sunt male se et superbe egisse. Restabat ergo ut confiterentur peccatum, et ille ignosceret qui uenerat soluere peccata . Factum est hoc iam a quibusdam. Postmodum fiet in pluribus. Ideo subiunctum est: Et de exsecratione et mendacio annuntiabuntur in consummatione. De eo quod Dominum execrauerunt, et corpus eius furatum mentiti  sunt , per penitentiam et confessionem inde educti, annuntiabuntur in consummatione, idest, predicabuntur esse perfecti. De ipsa magnitudine peccati plus humiliabuntur, et maiori humilitate erigi merebuntur, et eo magis perfecti erunt, quia tam execrabile peccatum se commisisse dolebunt. Et hoc fiet,

14. In ira consummationis, et non erunt. Omnis uindicta Dei ira dicitur. Sed plerumque ad hoc uindicat Deus, ut perficiat sicut scriptum est: Flagellat omnem filium quem recipit . Plerumque ad hoc uindicat, ut damnet, sicut dicturus est reprobis: Ite in ignem eternum . Ira igitur consummationis, est ira correctionis, quando paterna ira uindicat Deus culpas in hoc seculo, ut emendet et perficiat. Annuntiabuntur itaque consummationes in ira consummationis, idest, in tali ira, que consummet eos, et perficiat. Et nor  erunt  tales quales ante exstiterant: scilicet superbi, exsecrantes, mendaces. Tali modo dicitur alibi: uerte impios, et non erunt . Et scient, quia Dominus dominabitur Iacob, idest, Iudaici populi: Et finium terre, idest, Gentium per omnes terras. Tunc agnoscent eundem Deum et Iudeorum esse et Gentium. Antea iusti sibi uidebantur, quod legem acceperant, quod Dei precepta seruauerant. Demonstratum est eis quod non seruauerunt: quia in eis Christum non intellexerunt. uidebunt quod Gentes non debeant contemnere. Omnes enim peccauerunt et egent gratia Dei . Deponent superbiam, et saluti Gentium non inuidebunt: quia parem suam et illorum cognoscent infirmitatem: et in angulari lapide copulati  simul Deum adorabunt. Dicitur ergo de Iudeis quod supra dictum est de Gentibus:

15. Conuertentur ad uesperam, idest, in finem seculi. Reliquie enim salue fient. Et famem uerbi Dei patientur ut canes, idest, tamquam peccatores. Et circuibunt  ciuitatem, idest, Ecclesiam sanctorum, uitam et mores inuestigando: uel ciuitatem, idest mundum circuibunt euangelizando. Unde aperte subiungitur:

16. Ipsi dispergentur ad manducandum, idest, ad alios incorporandum sibi in fide Domini Iesu Christi, Si uero non fuerint saturati, idest, si predicatio ad uotum eorum non fructificauerit, et ipsi sicut et gentes murmurabunt: quomodo superius dictum est: Domine, quis audiuit? Sed iam concludatur psalmus. uidete  angulum exsultantem, iam de utroque pariete gaudentem. Superbiebant Iudei, humiliati sunt. Desperabant Gentes, erecte sunt. ueniant ad angulum. Ibi conueniant: illi de circumcisione, isti de preputio. In angulo autem teneant se. Et tota iam Ecclesia quid subiungat audiamus. Ego autem cantabo fortitudinem tuam, et exultabo mane misericordiam tuam. Sancta electorum Ecclesia fortitudinem, qua diabolum uicit, qua mortem superauit, qua infernum spoliauit: atque 293  eius misericordiam, qua humanum genus redemit, et peccata dimisit. Ista omnia Ecclesia cantabit et exultabit: et hoc mane, id est, in resurrectione, quando transactis huius seculi tenebris, apparebit sol iustitie , et iusti fulgebunt ut sol, in regno patris eorum . Non enim perfecte potest modo cantare canticum Domini in terra aliena , quandiu sedet, et flet super hos fluctus Babylonis, inter hos decursus presentis uite. Sed quando transibit in locum tabernaculi admirabilis, usque ad domum Dei, tunc fiet cantus in uoce exultationis et laudis . Unde alibi dicitur: Beati qui habitant in domo tua, Deus, in secula seculorum laudabunt te . Et reddit causam quare cantare, et exultare debeat, cum subiungit:

17. Quia factus es susceptor meus, et refugium meum in die tribulationis mee. In presenti uita, in qua tribulatur omnis, qui iuste uiuit, factus es ab ipsa tribulatione meus susceptor, atque ab instantibus periculis tutum refugium. Nisi enim tu suscepisses et  saluasses, nemo esset qui inter tot et tanta mala subsistere potuisset. Ideo adhuc subdit:

18. Adiutor meus, tibi psallam. Bona opera que te aspirante et auxiliante gessi, tibi ascribam. Et merito. Quia Deus susceptor meus es. Non susceptor homo, sed susceptor Deus, qui etiam susceptum deificat. Deus meus , qui me creasti. Misericordia mea, qui me saluasti. Attendens omnia bona, quecunque habere possumus, siue in natura, siue in conuersione, in fide, in spe, in caritate, in bonis moribus, in iustitia, in timore Domini, totum non esse nisi ex illius [a 1Kb] bonis: ita conclusit, Deus meus, misericordia mea. Non inuenit impletus bonis, quid appellaret Deum suum, nisi misericordiam suam. O dulce nomen, sub quo nemini desperandum est, omnes consolans, omnes ad conuersionem  inuitans! Si utique peccata nostra nobis tantum dimisisset, misericors recte dici potuisset. Nunc quia et peccata dimisit, et insuper dona addidit, et  etiam celestem gloriam immeritis peccatoribus donauit, non solum iam misericors dicitur, sed ipsa misericordia digne appellatur. Dicat ergo uoce, et corde Ecclesia. Dicat unaqueque fidelis anima, Deus meus, misericordia mea.



TITULUS PSALMI LIX.

1. et 2. Deus repulisti. [uers. 1.] In finem, pro his, qui commutabuntur inscriptione tituli ipsi Dauid in doctrina [uers. 2.] cum succendit Mesopotamiam Syrie, et Syriam Sobal, et conuertit Ioab, et percussit Edom in ualle Salinarum duodecim millia . Mortuo Saule postquam Dauid obtinuit regnum, succendit Mesopotamiam, scilicet partem Syrie, et Syriam Sobal aliam partem Syrie, et conuertit ad se Ioab inimicum suum, et percussit Edom, id est, Idumeum populum, quia erat populus ille de terra Idumea , que sic uocata fuit ab Esau habitatore, qui uocatus fuit Edom propterea, quia dilexit terrena. Per has autem uictorias intellexit  Dauid uictorias Christi, quas facturus erat in Iudeos et in Gentes. Titulus sic est: Iste psalmus habitus est pro his, id est, ad honorem illorum, qui commutabuntur in finem, id est, in Christum, 294 uel in perseuerantiam. Ostendit duas commutationes iusti: unam in hac uita, que fit de peccato ad iustitiam: secundam in alia uita, que est de mortalitate ad immortalitatem. Que commutatio fiet inscriptione tituli suscepta per fidem, scilicet, quia credunt Christum regem Iudeorum. Inscriptione dico facta ipsi Dauid, id est, Christo, eundo in doctrinam, id est, in precepta eius, subiiciendo se legi ipsius Christi, ut secundum eam legem operentur. Quia fides sine operibus mortua est . Commutabuntur dico, cum succendit, id est, per hoc quod succendit igne Dei, Mesopotamiam Syrie, id est, Iudeos, quos uocando eleuauit in altam dignitatem, qui prius erant sublimes, id est, singulariter superbi de cognitione Dei: Mesopotamia enim alta uocatio, Syria uero sublimis interpretatur. Et idem Christus succendit Syriam Sobal, id est, ipsos Iudeos sublimes, et superbos de uana uetustate, id est, de carnalibus obseruantiis legis. Sobal namque uana uetustas interpretatur. Et conuertit ab Idololatria ad fidem suam Ioab, id est, inimicum,  scilicet gentilem populum, qui nullam cognitionem de Deo habebat. Et percussit, id est, commouit de infidelitate ad fidem Edom, id est, gentilium populum terrenis deditum, uel in peccati sanguinem. Edom namque terrenus, uel sanguineus interpretatur. Percussit terrenitatem gentium, quod iam terrena non quererent. Per hoc conuertit Ioab, id est, gentilem populum: et ita percussit eos, ut essent in ualle Salinarum. In ualle fuerunt, id est, in humilitate, que est mater uirtutum et condimentum omnium, sicut sal ciborum. Quia qui sine humilitate uirtutes congregat, puluerem in uentum portat. Percussit dico duodecim millia, id est, omnes in quatuor mundi partibus fidem sancte Trinitatis confitentes. Per mille perfectio intelligitur. Materia sunt ipsi commutandi Iudei, et Gentiles ad fidem conuersi per Christi percussiones. Modus: In prima parte ostendit per multas rationes et per auctoritatem ipsius Dei esse commutandos de peccato ad iustitiam. In secunda, que incipit, Saluum fac dextera tua, ostendit eos per eandem commutationem peruenire ad aliam commutationem, scilicet de mortalitate ad immortalitatem. Intentio est, ut nemo contemnat istas percussiones, sed patienter ferant aduersa huius mundi, quia per eas habebunt utranque commutationem.  uox ad fidem conuersorum per uictorias Christi. Et quia dicturi erant se commutandos, ostenditur prius, unde commutentur, cum dicitur.



PSALMUS LIX.

3. Deus repulisti nos, a paradisi gaudiis, a contemplatione intime uisionis. Et destruxisti nos. Corruptione passibilitatis et mortalitatis. Iratus es, propter peccata nostra: sed propter bonitatem tuam misertus es nobis. Hinc alibi dicitur: Cum iratus fueris, misericordie recordaberis . Magnus accessus ad Deum est cognitio infelicitatis sue. ualde utile est anime pensare unde cecidit, uidere ubi iacet: plangere destructionem suam ex amissione iustitie: atque in his iram formidare iudicis. Qui hoc facit, misericordiam Domini consequetur. Iratus es  et misertus es nobis. Ac si dicat:  Ad hoc irasceris, ut miserearis: irasceris 295 in presenti, ut miserearis in futuro. Ipsa ira tua, misericordia est. Et exponit quomodo sit misertus, ita:

4. Commouisti terram, id est, terrenos uomere predicationis: Et conturbasti eam, ad penitentiam. Et sicut cepisti, Domine, ita perfice. Sana contritiones eius, idest, remoue ab ea miserias, quas sustinet, uel peccata, pro quibus cor contritum habet. Et dignum est, ut sanes: quia commota est. Et gratie tue commouenti per liberum consensit arbitrium. Talibus quidem gradibus peccatrix anima, Deo aspirante, ad sanitatem incipit accedere. Prius commouetur a timore Domini. Deinde conturbatur a dolore peccati. Timet ne pereat, dolet quia deliquit. Sic inter timorem et dolorem constituta, dum conscientia accusat, culpa terret, incipit penitere, atque anxietate dura cor conterere, et cruciare: et sic per contritionem redit ad sanitatem. Predicatum est nobis, Agite penitentiam: appropinquauit enim regnum celorum . Ecce unde commota, et conturbata est  terra. Audiuit peccatrix anima, forte non mouetur, non est digna sanari. Audiuit  alia, mouetur, stimulatur, pectus tundit, lachrymas fundit. Sana, Domine, contritiones eius, quia commota est. Sic percusso terreno, succensa uetustate, mutato in melius homine, iam dura et aspera subsequuntur: unde et subditur:

5. Ostendisti populo tuo dura. Non solum per uisionem, sed etiam per experientiam, unde scriptum est: Omnes qui uolunt pie uiuere in Christo, persecutionem patiuntur . Per multas enim tribulationes nos oportet intrare in regnum Dei . Hinc Dominus discipulis ait: In mundo pressuram habebitis . Potasti nos uino compunctionis. Delectari nos fecisti poculo passionis. Quomodo enim delectat uinum, cum potatur: et hoc ipsum, quod pungit, ad delectationem potantis est: sic passiones et tribulationes huius seculi ad delectationem sunt seruorum Dei. Hinc est quod Paulus gloriatur in tribulationibus  . Et Apostoli ibant gaudentes a conspectu concilii, quia digni  sunt pro nomine Iesu contumeliam pati . Hunc potum propinabat Dominus filiis Zebedei, cum dicebat: Potestis bibere calicem, quem ego bibiturus sum ? uel potasti nos uino compunctionis, id est, suauitate lachrymarum et penitentie, et confessionis. Primus ergo labor est, ut displiceat homo sibi, ut peccata expugnet, ut mutetur in melius. Secundus labor est, pro eo, quod mutatus est, ferre tribulationes et tentationes huius seculi, atque inter illas perseuerare usque in finem. Et notandum quod non ait, Peremptionis: sed compunctionis. Iste enim passionis potus non perdens est, sed medicina urens. Unde adhuc subiungitur:

6. Dedisti metuentibus te significationem. Istas uidelicet tribulationes indicantes et significantes, Ut fugiant a facie arcus. Id est, a presentia futuri et minantis iudicii. Per tribulationes  temporales significasti tuis fugere ab ira ignis sempiterni. Hinc  unusquisque consideret, que peccantes postmodum maneant, si etiam iustos tam ualida hic flagella castigant. Hinc Petrus ait: Tempus est, ut incipiat iudicium de domo Domini; et, Si iustus uix saluabitur, 296 impius et peccator, ubi parebunt ? Quomodo feriet eos quibus irascitur, si sic affligi patitur eos in quibus letatur? Recte autem per arcum designatur iudicium: quia sicut ex arcu mittitur sagitta, sic ex iudicio producetur sententia. Neruus retro tenditur, quando illa mittenda est: et quanto plus est eius extensio retrorsum, tanto maiore impetu illa uolat in priora. Sic quanto magis differtur iudicium, tanto maiori impetu uenturum est. Ergo de temporalibus Domino gratias agamus, quia dedit plebi sue significationem, ut fugiant a facie arcus. Quare hoc?

7. Ut liberentur dilecti tui. Ad hoc quippe significationes  presentium malorum dantur, ut ab eternis malis Domini dilectores liberentur. Et ut hoc fiat, suppliciter exorat, dicens: Saluum fac dextera tua. Id est, in potioribus bonis tuis, in beatitudine perpetua. Ita saluum me fac, ut ad dexteram stem. Non salutem temporalem peto, de hac fiat uoluntas tua: eterna peto, que tu precipis petere. Et ideo exaudi me. Hinc conuertit se ad auditores suos, ut confirmet eos, dicens:

8. Deus locutus est in sancto suo. Ex hoc scio quia saluabit dextera sua: quoniam Deus Pater locutus est in sancto, id est, in Filio suo. Hinc Paulus ait: Deus erat in Christo mundum reconcilians sibi . Et iterum, Nouissime diebus istis locutus est nobis in Filio, quem constituit heredem uniuersorum , in quo promisit hanc saluationem. De qua locutione ego fidelis populus Letabor et partibor Sichimam, et conuallem tabernaculorum metibor. Cum  Iacob rediret a Laban socero suo, cum omnibus suis, abscondit Rachel idola in Sichima,  que habuerat pater eius in Syria. Tabernacula autem fecit ibi Iacob propter oues suas et armenta, et appellauit locum illum Tabernacula . Et hec [a 1Kb] metibor, inquit Ecclesia. Quid per Sichimam, ubi idola absconduntur, nisi Gentiles idolorum cultores designantur? Partibor Sichimam, id est, diuidam gentes. Non enim omnium est fides. Alii credunt, alii non credunt. Et eorum etiam, qui credunt, alii bene uiuunt, alii male. Ipsorum quoque bene uiuentium, alii sunt perseueraturi, alii casuri, et perituri. Non ergo timeant, qui credunt inter eos, qui non credunt, et hi qui recte uiuunt inter eos, qui prauis moribus resistunt. Diuiduntur nunc fide et moribus, diuidentur in iudicio oues ad dexteram, hedi ad sinistram . Sichima autem interpretatur humerus. Secundum nominis interpretationem diuiduntur humeri, ut alios grauent peccata sua, alii tollant sarcinam Christi: sicut ipse nos admonet, dicens: Tollite iugum meum super uos. Iugum enim meum suaue est  et onus meum leue . Conuallem, inquit, tabernaculorum metibor. Forte propter oues Iacob, conuallis tabernaculorum intelligitur gens Iudeorum: et ipsa diuiditur. Nam transierunt inde, qui crediderunt, foris reliquie remanserunt. Hec iam diuisio demonstratur, cum subinfertur:

9. Meus est Galaad, meus est Manasses, Ephraim fortitudo capitis mei. Galaad interpretatur aceruus testimonii. Sic uocatus est cumulus lapidum, quem fecerunt Iacob et Laban, in signum 297 federis. Per aceruum testimonii multitudo martyrum designatur. Martyres enim Grece, testes dicti sunt Latine. Meus est Galaad, meus est aceruus testimonii, meus est numerus martyrum, idest, mee societatis est. Manasses interpretatur obliuio. Qui obliuiscitur prioris status, ille similiter est meus. Unde alibi dicitur: Obliuiscere populum tuum et domum patris tui, et sic concupiscet rex decorem tuum . Ephraim dicitur fructificatio. Hi qui bonos fructus faciunt, capitis, idest, Christi sunt fortitudo. Per hos maxime  intelliguntur doctores Ecclesie, qui in seipsis fructus faciunt et in aliis. Talibus dicit Dominus in Euangelio: Ego uos elegi, ut eatis, et fructum afferatis . Isti sunt fortitudo capitis, quia Christi membra infirmiora sustentant.

10. Iuda Rex meus. Peccata sua confitentes et seipsos spiritualiter regentes, mei sunt. Iudas enim interpretatur confessio. uel Christus, qui est de tribu Iuda , nasciturus erit Rex meus. Moab olla spei mee. Moab interpretatur ex patre: quia fuit ex patre et filia. Per Moab intelligitur Gentium populus natus de peccato, de filiabus Loth, que cum patre inebriato concubuerunt, male utentes patre . In hoc illi significantur qui male utuntur lege. Porro Apostolus dicit: Bona est lex , si quis ea legitime utatur. Ille autem filie Loth non  legitime use sunt patre. Quomodo autem nascuntur opera bona, cum quisque bene lege utitur: sic nascuntur opera mala, cum quisque male lege utitur. Proinde ille male utentes patre, idest, male utentes lege, generauerunt Moabitas, per quos significantur opera mala. Inde  tribulatio Ecclesie, inde olla bulliens. De hac olla dicitur alibi per Prophetam, Olla succensa in Aquilone . Unde nisi a parte diaboli qui dixit: Ponam sedem meam ad Aquilonem ? Tribulationes ergo maxime non oriuntur aduersus Ecclesiam, nisi ab eis qui male lege utuntur. Sicut autem in olla cibi, sic in tribulatione excocti sunt sancti. Aperte uero dicitur, Olla spei mee: quia spes sanctorum uenit a tribulatione, Apostolo testante, qui ait: Tribulatio patientiam operatur, patientia probationem, probatio spem . Ardet olla iniquitatis, sed maior est flamma caritatis. Noli timere Moabitas, idest, opera mala eorum qui lege male utuntur. Iuda rex tuus precessit. Nescis Iudeos male utentes lege, regem  tuum occidisse? Ergo spera, et qua rex tuus precessit, sequere. In hac olla tribulationum constituta, quantam spem habeat Ecclesia audiamus. Sequitur enim: In Idumeam extendam calceamentum meum. Idumea interpretatur terrena, siue sanguinea. Per calceamentum intelligitur Euangelium. Unde scriptum est: Quam speciosi pedes eorum qui annuntiant pacem, qui annuntiant bona ! Et calceati pedes in preparatione Euangelii pacis . Bulliat olla quantum potest, seuiat mundus quantum ualet. Ego in Idumeam, idest, usque ad terrenos et sanguineos extendam calceamentum meum, idest, predicationem meam. uel usque in Idumeam calceamentum extenditur, cum Dei humanitas Gentibus predicatur. Carne enim nostra mortali calceata  diuinitas fuit. Mihi alienigene subditi sunt. Etiam illi qui non pertinent ad genus meum, ad hereditatem meam, mihi sunt subditi. Multi enim 298 ueniunt ad fidem, qui non pertingunt ad hereditatem,  sicut scriptum est: Multi enim sunt uocati, pauci uero electi . Quam multi adorant Christum, qui non sunt regnaturi cum Christo. Et ne hoc uideretur uiribus suis attribuere, commendat gratiam Dei deducentem se, cum subiungit:

11. Quis deducet me in ciuitatem munitam sanctis, idest, celestem Ierusalem? Quis deducet me usque in Idumeam? idest, in Gentilitatem, ut multi ex Gentibus mihi incorporentur, et societate membrorum ciuitas amplietur. uel ciuitas hec Iudea intelligitur, que munita recte dicitur, uidelicet patriarchis et prophetis, legibus quoque, uariisque institutionibus. Ad hanc primum missus est Christus. Ad hanc primum ducti sunt Apostoli. Ad hanc primum predicatum est Euangelium. Dicat ergo primitiua Ecclesia: dicat uox apostolica: Quis deducet me in ciuitatem munitam, idest, in Idumeam? Quis deducet me usque in Idumeam, idest, in uniuersam Gentilitatem.

12. Nonne tu, Deus, qui repulisti nos? Tu ipse qui repulisti, deduces. Tu ipse, qui iratus es, misereberis.  Non enim continebis in ira tua misericordias tuas. Et non egredieris, Deus, in uirtutibus nostris? Seruiturus est mundus, futurus est aceruus testimonii effuso martyrum sanguine, dicturi sunt pagani: Ubi est Deus eorum ? et tunc non egredieris, Deus, in uirtutibus nostris, non contra eos apparebis. Non ostendes potentiam tuam qualem ostendisti in Moyse, in Iesu Naue, in Dauid, et in ceteris, quando eorum fortitudini cesserunt gentes, et strage facta, in terram quam promisisti, plebem tuam induxisti. Certe quando catenati martyres ducebantur, quando ferro occidebantur, igne cremabantur, diuersis tormentis cruciabantur, contemnebantur tamquam deserti, tamquam sine adiutore. Numquid ergo quia non egrediebatur Deus in uirtutibus eorum, ideo deserebat? Nonne magis non egrediendo, in uirtutibus eorum deduxit Ecclesiam usque in Idumeam? Si bellare enim uellet Ecclesia, et gladio uti, uideretur  pro uita pugnare presenti. Quia ergo contemnebat uitam presentem, ideo factus est aceruus testimonii de uita futura. Tu ergo, Deus, qui non egredieris in uirtutibus nostris, quia non dabis temporale auxilium, da sempiternum. Et hoc est quod subdit:

13. Da nobis auxilium sempiternum de tribulatione, idest, propter tribulationem, quam hic sustinemus. Et ideo non petimus hanc salutem humanam, quia uana est et transitoria. Unde protinus adiungit: Et uana salus hominis. Hinc Salomon ait: uanitas uanitatum, et omnia uanitas . Et iterum dixit: uidi cuncta que fiunt sub sole, et ecce uniuersa uanitas, et afflictio spiritus . Merito ergo subdit Ecclesia:

14. In Deo faciemus uirtutem. Non in gladio, non in equis, non in loricis, non in potentatu exercitus: Et ipse ad nichilum deducet tribulantes nos. Factum est  hoc: conculcati sunt martyres patiendo, perseuerando, in Deo fecerunt uirtutem. Et ipse fecit quod sequitur. Ad nichilum deduxit tribulantes nos.  Ubi sunt persecutores? Ubi sunt qui fremebant, trahebant, occidebant? Quis eorum uel reminiscitur? Adnichilata est seuitia persecutorum: floret uirtus et gloria sanctorum. Faciemus et nos uirtutem 299 in Domino, ut ab omni tribulatione et tentatione liberi esse mereamur. Nam si Deus pro nobis, quis contra nos ? Sit ergo in Deo fortitudo nostra: et nulla nocere preualebunt aduersa.



TITULUS PSALMI LX.

1. Sequens Psalmus intitulatur hoc modo: In finem, in hymnis Dauid. Psalmus iste dirigit nos in finem, habitus in hymnis Dauid, id est, in laudibus Christi. Ostenditur in hoc psalmo totus populus a cunctis partibus mundi per omnes successiones, ad Christum clamare. Ostenditur etiam quod per Christum ad eandem hereditatem, quam ipse Christus habet, populus ille perueniet. Materia est fidelis populus, qui hic loquitur. Et ostendit se in prima parte psalmi ad Christum, ut dictum est, clamare. In secunda parte, que incipit: Quoniam tu, Deus meus, exaudisti  orationem meam, ostenditur Christi hereditatem possidere. Intentio est exhortari nos, ut suo exemplo orantes, et per adeptionem presentium bonorum futura bona sperantes, perseueremus in laudibus usque in finem. Et hec intentio perpenditur in fine psalmi, ubi dicitur: Sic psalmum dicam nomini tuo, etc. Proponit autem nobis orandi formam, sic dicens:



PSALMUS LX.

2. Exaudi, Deus, deprecationem meam: intende orationi mee. Orationi nostre intendit Deus, cum gratanter suscipit quod oramus. Nonnullos aliquando exaudit iratus, non tam ad salutem, quam ad damnationem. Et ideo postquam dixit, Exaudi, protinus addidit, Intende: ut uidelicet gratanter et utiliter dignetur exaudire. Potest etiam ita distingui: Exaudi deprecationem meam, in cauendis malis: Intende orationi mee, in appetendis bonis. Quidam enim hanc distinctionem faciunt inter deprecationem et orationem, ut hoc sit deprecari Deum, quando ut auertat a nobis mala, querimus. Et hoc sit orare, quando ut  bona tribuat, postulamus. Et quia Ecclesia toto orbe terrarum diffusa est, undique se clamare insinuat, cum subiungit:

3. A finibus terre ad te clamaui. Clamor noster ad Deum, est nostrum desiderium. Quanto quisque plus desiderat, tanto plus clamat. Et subdit caussam quare. Dum anxiaretur cor meum. Ostendit se esse per omnes gentes in magna gloria, nec tamen sine magna tentatione. Omnes enim qui pie uolunt uiuere in Christo, persecutionem patiuntur . Prouectus autem noster per tentationem fit, nec sibi quisquam, nisi tentetur, innotescit: nec potest coronari, nisi uicerit : nec potest uincere, nisi certauerit: nec potest certare, nisi inimicum et tentationem habuerit. Anxiatur ergo iste a finibus terre clamans, sed non relinquitur: quia subditur: In petra exaltasti me. Petra autem erat Christus . Hinc ipsa ueritas ait: Super  hanc petram edificabo Ecclesiam meam . In petra exaltatur, qui in fide Domini nostri Iesu Christi fundatus est . Et bene ait, Exaltasti: quia iustus qui ex fide uiuit , cuncta temporalia transcendit: atque in celis conuersatio 300 eius est. Et quia ille qui donat fidem, promouet suos ad operationem et spem, atque in eo ipso confirmat, ne tentatus quisque deficiat, recte subditur: Deduxisti me, de uirtute in uirtutem, de bono in melius:

4. Quia factus es spes mea, turris fortitudinis a facie inimici. Ille  si nostra spes factus non fuisset, non nos deduceret. Deducit tamquam dux, et in se ducit tamquam uia, et ad se perducit tamquam patria. Unde est spes nostra? Quia passus est, quia surrexit. Quid enim nos dicimus, quando hec legimus? Non perdit nos Deus, pro quibus misit Filium suum tentari, crucifigi, mori, resurgere. Non nos despicit Deus, propter quos et Filio suo non pepercit: sed pro nobis tradidit illum . Sic ergo  factus est spes nostra. In illo uides laborem tuum et mercedem tuam. Laborem in passione, mercedem in resurrectione. Habemus duas uitas, unam in qua sumus, alteram quam speramus. In qua sumus, nobis nota est. Quam speramus, ignota nobis est. Tolera in qua es, et habebis quam nondum habes. Quomodo toleras? Non uincaris a tentatore [a 1Kb] laboribus ullis. Tentationibus suis, morte sua demonstrauit tibi uitam in qua es: resurrectione sua demonstrauit uitam in qua eris. Ideo factus est dux tuus. Ipse creator tuus passus est, ne tu timeas pati. Mortuus est, ne tu timeas mori. Resurrexit in tua carne, ut et tu speres resurgere. Spe enim salui facti sumus . Ipse etiam qui est spes nostra, factus est nobis turris fortitudinis a facie, idest, a presentia inimici. Talis munitio est nobis Deus, in qua et ab inimico securi esse possimus, et in ipsum iaculari inimicum. Ante te  est Christus. Recordare Christum, et intra in turrim. Quicquid pateris, cogita quia ille prior  passus est: et cogita quo fine passus est, scilicet ut moreretur et resurgeret. Talem finem spera, qualis in illo precessit: et intrasti in turrim, non consentiendo inimico. Si enim consenseris inimico, ad te peruenit oppugnantis iaculum. Tu potius in illum iaculare tela, quibus feriatur et uincatur. Que sunt ista tela? uerba Dei, fides tua, spes tua, opera bona. Nunc dico sic, esto in ista turri ut uaces ibi, et sufficiat tibi, quia hostis tela ad te non perueniunt. Age ibi aliquid, non cessent manus. Opera tua bona, gladii sunt interficientes inimicum. Tali ergo munitione confortatus, perseuerare se promittit, cum subiungit:

5. Inhabitabo in tabernaculo tuo in secula. Quia hic erit Ecclesia usque in finem seculi Deo militatura, in concordia permanebo, in unitate fidei pugnabo usque in finem. Non enim qui ceperit, sed qui perseuerauerit usque in finem, hic saluus erit . Sed unde perseuerabis? Que sunt uires tue inter tot scandala, inter tantas pugnas? Sequitur et dicit: Protegar in uelamento alarum tuarum, idest, in protectione  uirtutum. Unde beate uirgini ab Angelo dicitur: Spiritus sanctus superueniet in te, et uirtus Altissimi obumbrabit tibi . Ecce quare securi sumus inter tantas tentationes, donec ueniat finis seculi, et suscipiant nos secula eterna: quia protegimur in uelamento alarum ipsius. Magnus est  estus uitiorum, sed 301 magna est umbra sub alis Dei. Et ideo certus sum de protectione,

6. Quoniam tu, Deus, exaudisti orationem meam, de percipiendis bonis. Dedisti hereditatem timentibus nomen tuum. Beneficia autem collata, argumentum sunt futurorum. Admonemur hic non cessare orando, quandiu tempus est tentationum. Orate  ut non intretis in tentationem. Oratio frequens diaboli iacula submouet. Hec prima est uirtus aduersus tentationum incursus. Nihil utilius potest  facere seruus Dei in hoc seculo, quam orare Deum. Oratio serenat cor, abstrahit a terrenis, mundat a uitiis, subleuat ad celestia, reddit capacius et dignius ad accipienda bona spiritualia. Perseueremus ergo in oratione et timore nominis Dei, quatenus celestem promereri possimus hereditatem. Deinde exponit, quam hereditatem daturus est Deus, dicens:

7. Dies super dies regis adiicies: annos eius usque in diem generationis et generationis. Tu adiicies  dies eternos super temporales regis nostri Christi, ut non solum diebus istis transeuntibus regnet Christus in Ecclesia sua, sed regnent cum illo sancti in diebus illis, qui non habent finem. Aeternitas Dei, et dies et anni nominatur : improprie tamen. Unde in alio psalmo dicitur: Et anni tui non deficient . Quomodo anni, sic dies, sic unus dies. Quicquid uis dicas, de eternitate minus dicis. Sed ideo aliqua necesse est dicas, ut sit unde cogites, quod non potest dici. Et quia posset adiicere duos, uel tres dies, uel annos: adiicies, inquit, usque in  diem generationis presentis, et generationis future, uel generationis carnee, et spiritualis: temporalis, et eterne. Et ipse rex, cum generatione sua, Permanet in eternum in conspectu Dei. Hec est autem merces sanctorum gloria uisionis Dei. Hinc Apostolus ait: Similes ei erimus, quoniam uidebimus eum sicuti est . Et quia tanta est Dei remuneratio, et tanta est beatitudo: Misericordiam et ueritatem eius quis requiret? Misericordia dicitur, quia non merita nostra attendit Deus, sed bonitatem suam: ut peccata nostra nobis dimitteret, et uitam eternam promitteret. ueritas autem, quia non fallit reddere, quod promisit. Agnoscamus hic eam et nos, et faciamus ut quomodo nobis exhibuit misericordiam, dimittendo peccata: ueritatem, dando promissa: sic et nos faciamus hic misericordiam circa egentes, circa infirmos, circa etiam inimicos nostros: ueritatem uero non peccando, nec adiiciendo peccatum super peccatum. Ideo autem sub interrogatione, quasi inuitando  dicit, Quis requiret? Quia quamuis hoc ineffabile bonum sit, pauci sunt tamen, qui requirant, aut requirentes perseuerent. Tanta est humana miseria, in tantum abundauit iniquitas, ut in inquirenda uanitate et mendacio sint multi, in requirenda ueritate sint pauci. Nos autem de paucis his esse studeamus, ut cum electis dicere possimus, quod subditur:

8. Sic psalmum dicam nomini tuo in seculum seculi: ut reddam uota mea de die in diem. Sub hac spe positus, quia spero te daturum mihi hereditatem in futuro, et mansurum in eternum in conspectu tuo. Sic psalmum dicam nomini tuo, id est, sic bene operabor ad honorem nominis tui, tendens in seculum subsecutiuum huius seculi, ut reddam uota mea, id est, 302 meipsum, quem deuoui, de die in diem, id est, continue: uel de die in diem, id est, de uirtute in uirtutem. uel sic psalmum dicam, ut uota reddam, id est, sic psallam uoce, ut uox oris, cum animi concordet deuotione. Psallentium enim Deo uox concordare debet cum corde, ut impleatur illud  Apostoli: Psallam et mente . Non enim placet Deo laus illorum, de quibus dicitur: Hic populus labiis me honorat, cor autem eorum longe est a me . Tunc est autem Deo acceptabilis nostra psalmodia, quando sic ore psallimus, ut corde accendamur: quando in laude Dei simul conueniunt lingua, uita et conscientia. Talem laudem, talia uota studeamus Domino Deo soluere in seculum seculi, de die in diem.



TITULUS PSALMI LXI.

1. In finem, pro Idithum , psalmus Dauid. Psalmus conuenit Dauid, et ceteris iustis, habitus pro Idithum, id est pro transilientibus: dirigens in finem, id est, in Christum. Materia sunt transilientes, tales quia nulla tribulatione, uel persuasione possunt impediri, quin  terrenis dimissis ad sola celestia tendant. In prima parte ostendit se non posse impediri, quia saltum suum perficiat: increpando malos, qui uolunt eum impedire, siue persuasionibus, siue tribulationibus. In secunda (que incipit: uerumtamen Deo admonet seipsum, et alios, ut Deo subiecti sint. In tertia  increpat malos de nequitia sua, et dicit non esse confidendum in terrenis. Intentio est nos admonere, ut nulla tribulatione impediamur, quin a terrenis ad celestia transeamus. Unde nunc uoce cuiuslibet perfecti contra inuidos dicitur.



PSALMUS LXI.

2. Nonne Deo subiecta erit anima mea? Nouerat enim , quoniam qui se exaltat humiliabitur: et trepidus, ne transiliendo superbiret, non elatus ex his, que infra essent: sed humilis ex Deo, qui supra esset, tanquam minantibus ei ruinam inuidis, qui eum transiliisse doluerant, respondit: Nonne Deo erit anima subiecta, id est, obediens et mandata eius obseruans? Anima, dico, mea, id est, mee potestatis: quia licet corpus uestre potestatis sit, tamen  anima nunquam nisi mea erit. Quantumcunque accedam, quantumcunque ascendam, quantumcunque transiliam, sub Deo ero, non contra Deum. Securus ero transcendendo cetera, quando ille me sub se tenet, qui est super omnia. Et iustum est, ut ei subiiciar, Ab ipso enim, id est, a Deo Patre est salutare meum, id est, mea saluatio. Et hoc probatur:

3. Nam et ipse Deus meus, qui me creauit, et salutaris meus, qui me saluauit. Susceptor meus, qui me de morte ad uitam, de pena ad gloriam suscepit. Ideoque, Non mouebor amplius. Licet aliquando motus fuerim, nunc susceptus, et sanatus sum ab auctore et Redemtore meo. Iam ulterius non mouebor. Et notandum, quod inter Salutaris, et Salutare est differentia. Nomine enim salutaris Christus accipitur. Salutare autem, quia per eum saluatio facta intelligitur. Et quando quidem tantum habeo Saluatorem, a quo amplius non mouebor: igitur o stulti,

303 4. Quousque irruitis, id est, quandiu irrationabiliter  impetum facitis, In hominem? exteriorem. Quia licet corpus possitis affligere, usque ad animam pertingere non potestis . Nobis quidem nullum est detrimentum. Sed uos in eo, quod agitis, uestrum cogitate interitum. Quia Interficitis uniuersi uos. Quicunque bonos a suo proposito nitimini remouere, siue dissua dendo, siue persequendo, uos ipsos in hoc intus occiditis. Animas uestras damnatis: irruitis autem tanquam parieti inclinato. Id est, sicut inclinatus paries pronus est ad ruinam, sic nos ad cadendum estimatis faciles, tanquam omni destituamur auxilio. Et macerie depulse? Id est, sicut maceria sine cemento est fragilis, et si depellatur, facile ruit: sic nos putatis sine colligatione esse, et pronos ad ruinam: sed non est ita.

5. uerumtamen non ideo cessant mali, sed Pretium meum cogitauerunt repellere a me. Id est, Deum meum et gloriam, quam spero futuram, meritumque laboris auferre mihi. Ideo Cucurri in siti. Non ut piger et fastidiosus, sed tanquam sitiens, et pro iustitia  mori desiderans. Ad passionem enim alacer fui. Beati enim, qui esuriunt et sitiunt iustitiam, quoniam ipsi saturabuntur . Inter hunc cursum et sitim, Ore suo benedicebant. Ut adulationis me uerbis deciperent. Et corde suo maledicebant. Iniquitatem et mortem machinantes. Hoc faciunt iniqui, et dolosi, quando aperte bonos non audent persequi. Ore doloso loquuntur bonum, sed intus in corde latet uenenum. Sed quamuis hoc faciant, hec cogitent, quamuis impellant, insidientur, persequantur, calumnientur: ego tamen fixus in Deo permanebo. Ideo animam suam inter tot pericula exhortans subdit:

6. ueruntamen Deo subiecta esto anima mea. Sicut cepisti, recognosce te ab eo accepisse bona, que habes. Humilia te illi quantum potes. Et re uera ita facies: Quoniam ab ipso patientia mea. uel quia ipse Christus exemplum factus est patientie, sicut dicit Apostolus: Christus passus est pro nobis, uobis relinquens  exemplum ut sequamini uestigia eius . uel quia ipse fortem et patientem facit in tribulationibus. Nemo enim tanta, uel aperta bella, uel occultas insidias inter apertos hostes et falsos fratres tolerare posset, nisi omnipotens Deus uires patiendi tribueret. Iterum reddit aliam caussam, quare anima Deo debeat esse subiecta, dicens: Quia ipse Deus meus, qui uocat me. Et saluator meus, qui redemit me. Adiutor meus. Ad bene operandum: et ideo, Non emigrabo. uersum hunc iam superius premisit. Sed quia ibi in hoc auditores suos monuit, nunc eundem ad sui ipsius exhortationem repetiit. Est autem utile consilium, in omnibus Deum nostrum saluatorem atque adiutorem reminisci: quatenus ab eo nullis tentationibus ualeamus emigrare. Unde adhuc subdit:

8. In Deo salutare meum. Id est, per Deum habeo saluationem. Tota nanque salus iustorum ad eum referenda est, qui iustificat impium. Et gloria mea: ut  qui gloriatur, in Domino glorietur  . uel quia per ipsum gloria eterne uite tribuitur, interim nunc inter tentationes et scandala, inter apertas oppugnationes et subdolas locutiones, Deus auxilii mei. Dat enim auxilium certantibus. Et 304 spes mea in Deo est. Spes  quandiu nondum est, quod promissum est, et creditur, quod non uidetur. Cum autem uenerit, erit saluatio et glorificatio. Non tamen dum illa differuntur, deserimur. Deus enim auxilii mei, et spes mea in Deo est. Iam ceteros exemplo suo exhortatur, tanquam currens in siti, desiderans omnes saluos fieri. Iustum est enim, ut qui bene uiuendo ad Deum currunt, secum ad eum trahere festinent, quos possunt. Ait ergo:

9. Sperate in eo omnis congregatio populi, Omnes qui congregati estis in unitate fidei. Et ut digne in illo possitis sperare, Effundite coram illo corda uestra. Id est, euacuate ab omni sorde, ut sint coram illo, id est, in beneplacito ipsius: quia qui non habet cor  uacuum a malo, si speret, non est spes, sed presumtio. Nolite ergo  corda uestra retinere intra corda uestra, coram illo effundite plangendo, confitendo, deprecando. Quia Deus adiutor noster in eternum. Non est talis adiutor Deus, ut homo. Adiuuant enim homines temporaliter. Adiuuat Deus etiam ad eternitatem prestandam. Deus  adiutor noster in eternum.

10. ueruntamen uani filii hominum. Hec non attendunt, sed sunt uani, id est, dediti uanitatibus. Filios dicit hominum imitatores carnaliter uiuentium. Sunt etiam mendaces filii hominum in stateris, id est, in libra iustitie, in boni malique deliberatione, dum bono malum preponderant. Dictum est hoc a simili eorum qui in stateris, in quibus uidetur esse iustitia, emptores decipiunt. Unde et subdit: ut decipiant ipsi de uanitate in idipsum: hoc quod ait, In idipsum, significat, quia etsi sunt diuerse fraudes, diuersi errores, diuersa dogmata: omnia tendunt ad unam uanitatem, ad unum regnum destructionis et perditionis.  Ab huiusmodi uanitate ergo nititur eos dehortari, cum subiungit:

11. Nolite sperare in iniquitate. Et hanc iniquitatem per partes exequitur, cum subinfertur: Et rapinas nolite concupiscere. Dictum est pauperibus hoc, fortassis aliquid de necessitate rapturis. Audiant et diuites: Diuitie si affluant, si exundent, tanquam de fonte currant, Nolite cor apponere. Ne in diuitiis  confidatis. Ne presumatis: ne speretis. Ne dicatur: Ecce homo, qui non posuit Deum adiutorem suum : sed sperauit in multitudine diuitiarum suarum, et preualuit in uanitate sua. Beatus autem cuius est Dominus Deus spes eius, et non respexit in uanitates et insanias falsas . Ecce ille non habet, iste habet. Ille non querat rapere, quod non habet. Iste in eo quod habet, non apponat cor: non ibi figat, sed magis timeat. Precipe  diuitibus huius seculi, non superbe  sapere, nec sperare in incerto diuitiarum . Ergo non fraudem, non rapinam concupiscatis. Non in his que habetis, spem ponatis. Et ut magis eos a uanitate dissuadeat, proponit duo: quorum alterum deterret, alterum demulcet, dicens:

12. Semel locutus est Deus, duo hec audiui, quia potestas Dei est, [uers. 13.] et tibi, Domine, misericordia: quia tu reddes unicuique iuxta opera sua. Si uocem hominis contemnis, attende quia locutus est ipse Deus: et hoc semel, id est, incommutabiliter: uel semel, id est, in unico uerbo suo. 305 Habet enim Deus Pater unum uerbum, unigenitum Deum . In illo sunt omnia: quia per uerbum facta sunt omnia . Ibi omnes thesauri sapientie et scientie absconditi sunt . Unum uerbum habet: semel locutus est Deus. Duo hec que uobis dicturus sum, ibi audiui. Non ex me loquor. Audiuit forte alia multa, sed non opus est dicit nobis. Ait enim ipse Dominus: Multa habeo uobis  dicere, sed non potestis portare modo . Transiliendo uniuersam creaturam, peruenit ad uerbum unigenitum Dei, quo reuelante, duo hec ualde nobis necessaria audiuit, quia potestas Dei est. Omnis enim potestas a Deo ; et tibi Domine misericordia. His duobus continentur prope omnes Scripture. Propter hec duo Patriarche, Prophete, Lex, Dominus noster iehsu Christus, Apostoli. Propter hec annuntiatio omnis, et celebratio uerbi in Ecclesia. Potestatem eius timete: Misericordiam eius amate. Nec sic de misericordia eius presumatis, ut potestatem contemnatis. Nec sic potestatem timeatis, ut de misericordia desperetis. Ad eius potestatem pertinet, malos pro prauo opere punire. Ad eius misericordiam pertinet, iustos pro bono opere remunare. Ideo ait, Quia tu reddes unicuique iuxta opera sua: bonis uidelicet bona, et malis mala. Ergo antequam hoc fiat, studeamus declinare a malo, et facere bonum. Studeamus transire de hoc mundo ad  Deum, de uitio ad uirtutem. Hic est fructus huius psalmi, et intentio transilientis.



TITULUS PSALMI LXII.

1. In finem, psalmus Dauid, cum esset in deserto Idumee . Dauid historialiter fugiens Saulem, uenit in deserto Idumee. Intellexitque in hac figura Ecclesiam positam in deserto huius uite: de quo significato cantat in hoc psalmo. Psalmus iste conuenit Dauid prophete, cum omnibus iustis, cum ipsa Ecclesia in deserto est Idumee, id est, huius uite, ubi nichil est, nisi terrenitas. Materia est Ecclesia posita in deserto huius uite. In prima parte ostendit se admonitam per desertum huius uite, ad Deum omni desiderio festinare. In parte secunda  ostendit se habere securitatem in hoc deserto, per ipsum Deum. Intentio est admonere, ut solum Deum eligant sibi: uel docere, quomodo conuersentur in medio nationis praue. uox totius Ecclesie.



PSALMUS LXII.

2. Deus, Deus meus, ad te de luce uigilo. O Deus  omnium creatione, Deus meus secundum precipuam et singularem dilectionem, uigilo, id est, diligenter studens, et curiosus sum ad te promerendum, atque ad uoluntates tuas exequendas. Et hoc de luce, id est, per puritatem bone conscientie. De hac uigilatione dictum est in Euangelio: Beatus ille seruus, quem cum uenerit Dominus, inuenerit uigilantem . Puram conscientiam uocat lucem. Sic econtra conscientiam malam dicimus tenebras iuxta Apostolum, Fuistis aliquando tenebre: nunc autem lux in Domino . uel uigilo ad te de luce, id est, ex quo habui cognitionem tui, que est caussa mee uigilie. Somnus anime, 306 est obliuisci Deum. Talem excitat Paulus dicens: Surge, qui dormis, et exsurge a mortuis, et illuminabit te Christus . Christus illuminat animas, et facit eas uigilare. uita ergo nostra et mores nostri debent per Christum uigilare ad Deum. Huius autem uigilie  caussam ostendit, cum subiungit: Sitiuit in te anima mea, quam multipliciter tibi caro mea. Omnis qui sibi uult aliquid prestari in ardore desiderii, ipsum desiderium sitis anime est. Sunt autem diuersa desideria in cordibus hominum. Alius sitit aurum, alius argentum, alius possessionem, alius hereditatem, alius hoc, alius illud. uix inuenitur, qui sitiat Deum. Sed anima, que sancta est, omnia, que mundi huius sunt, tanquam amara respuit: atque ad illam ineffabilem dulcedinem, que in Deo est, totis desideriis inardescit. Inebriari desiderat ab ubertate domus Dei, ubi est fons uite, et origo sapientie. Et caro mea, inquit, sitiuit tibi , ut uidelicet in ea resurrectione atque immortalitate tibi appareat, quam promisisti. Et hoc quam multipliciter, id est, multo amplioribus causis, quam anima: subiacet enim amplioribus miseriis. Nam spiritus promptus est, caro autem infirma . Et quamuis anima multas tentationes, multas perturbationes sentiat: tamen non ita deficit, ut caro. Modo enim   ex corruptione carnis, si non manducemus, deficimus, et esurimus. Si non bibamus, deficimus et sitimus. Si diu manducemus et bibamus, ipsa diuturna refectio defectio est. Si diu dormiamus, deficimus, et ideo uigilamus. Si diu uigilemus, deficimus: et ideo dormimus. Si diu stemus, fatigamur: et ideo sedemus. Si diu sedeamus, et ibi fatigamur: et ideo surgimus. Nullus ergo nostre carnis status est. Modo de infantia transit ad pueritiam, de pueritia ad adolescentiam, de adolescentia, ad iuuentutem, de iuuentute ad senectutem, de senectute ad senium, de senio ad mortem. Non stat etas nostra: ubique fatigatio, ubique corruptio. Caro itaque, quam multipliciter fatigatur, tam multipliciter sitit a Deo infatigabilem incorruptionem. Ubi sitit?

3. In terra deserta, inuia et inaquosa. Idest, in hoc seculo, quod est terra deserta, quantum in se est, ab omni bono non habens uiam ueritatis, nec refrigerium uere salutis. Misertus est autem Dominus  nostri in hoc deserto. ueritas de terra orta est, et terra nostra dedit fructum suum. Factus est uia Dominus noster iehsu Christus. Dedit nobis aquam in deserto, predicatores suos implens Spiritu Sancto, ut fiat in eis fons aque salientis in uitam eternam. Hec habemus hic. Sed non sunt de deserto. Ideo proprietatem deserti prius commendauit psalmus, ut et tu cum audisses in quo malo esses, si quas habere hic posses consolationes, fructus, uel uie, uel aqua, non tribueres deserto, sed illi qui te uisitare dignatus est in deserto. Nisi primo quis sitiat in isto malo in quo est, nunquam peruenit ad bonum, quod Deus est. Sic in sancto apparui tibi, id est, talem me paraui, quem tu deberes respicere: per hoc scilicet, quod sunt in sancto desiderio, siue proposito: ut uiderem uirtutem tuam et gloriam tuam. Id est, ut intelligerem Filium tuum in quo est omnipotentie uirtus  et gloria diuinitatis. Hanc uirtutem, et gloriam modo uident per fidem, hi qui habent 307 sanctificatum  cor: postmodum uisuri sunt per speciem. Adhuc reddit aliam caussam, quare uigilauerit et sitierit dicens:

4. Quoniam melior est misericordia tua super uitas. Multe  sunt uite humane, sed Deus unam uitam promittit. Et non illam dat nobis propter merita nostra, sed propter misericordiam suam. Alius sibi eligit uitam negotiandi, alius feneraudi, alius rusticandi, alius militandi, alius illam, alius illam. Diuerse sunt uite, sed melior est misericordia tua super uitas nostras. Melius est quod das correctis, quam quod diligunt peruersi. Unam uitam donas, que preponatur omnibus nostris, quascumque in mundo eligere potuerimus. uel aliter: Multe sunt sanctorum uite in hoc seculo. Alius Deo seruit in coniugio, alius per continentiam, alius per communem uitam, alius per solitariam, alius per actiuam, alius per contemplatiuam: diuersi diuerso  modo, secundum mensuram gratie que unicuique data est a Deo . Quantumcumque quisque perfecte uiuat, quam sancte et pure Deo seruiat; tamen ad celeste regnum non perducitur, nisi diuina misericordia cum bonis operibus adiungatur. Dicatur ergo recte: Quoniam melior est misericordia tua super uitas; ideo Labia mea laudabunt te, idest, laudabilem te aliis predicabo. De tanta enim pii Domini misericordia ne ingrati simus, laudes et gratias quas possumus referre debemus. Unde adhuc subiungit:

5. Sic benedicam te in uita mea, et in nomine tuo leuabo manus meas. Quid est sic? Ut misericordie tue tribuam uitam meam, in qua te laudo, non meritis meis. uel sic laudabunt te labia mea, ut etiam benedicam te in uita mea, idest, per totam uitam meam. Sic enim digne Deum quisque laudat, quando cum labiis uita concordat. Manus autem leuare, est respectu superne patrie bona opera exercere. In nomine  tuo, idest, ad honorem  et gloriam nomnis tui. Iuxta quod alibi dicitur, Non nobis, Domine, non nobis, sed nomini tuo da gloriam . Et ut labiis digne laudare, et recte uiuendo ac bene operando Deum benedicere ualeat; impinguari dono sue gratie postulat, cum subiungit:

6. Sicut adipe et pinguedine repleatur anima mea: et labiis exultationis laudabit os meum. Adeps proprie uocatur pinguedo illa, que est interius circa uitalia. Significat caritatem Dei diffusam in cordibus nostris per Spiritum sanctum, qui datus est nobis . Pinguedo que est in membris exterioribus, designat alacritatem anime ipsius, que facit corpus alacriter bene operari. Non enim placet Deo macra anima, sicut nec dicebatur placere in sacrificio ueteri macra hostia. Ideo autem positum est, scilicet, ut intelligamus hoc significatiue dictum, uidelicet non carnalem pinguedinem postulare, sed spiritualem. Non eam que in carne est, sed que  in anima. Sicut adipe ergo et pinguedine anima repletur, quando et caritas est in mente, et foris affectus: atque hilaritas spiritualis apparet in actione. Hilarem enim datorem diligit Deus . Unde et labiis exultationis laudare se Deum perhibet, quia in Domini seruitute, atque in ipsius laude non tristitia, sed gaudium haberi debet. Hinc nos alibi Spiritus sanctus admonet in psalmo: Seruite Domino in letitia . 308 Nec solum laus Dei debet in ore esse, sed etiam in meditatione et opere, unde et subditur:

7. Si memor fui tui super stratum meum in matutinis meditabor in te. Stratum suum quietem dicit. Sepe quando quieti sunt homines, per quietem dissoluuntur et obliuiscuntur Deum: Hec sancta anima in quiete sua Deum reminiscitur. Unde constat quia et in actionibus suis in Deo meditabitur. Si memor fui tui super stratum meum, idest, quando quietus fui, meditabor in te, idest, in operibus lucis. Digna enim debemus operari, tamquam in luce:  quia non sumus noctis ac tenebrarum, sed Filii Dei ac lucis . Hinc nos Apostolus admonet, ut in die honeste ambulemus . Et Dominus in Euangelio; Luceat  lux uestra coram hominibus, ut uidentes opera uestra bona, glorificent patrem uestrum qui in celis est . Commendat autem gratiam Dei, cum subiungit:

8. Quia fuisti adiutor meus. Etenim nisi Dominus adiuuet bona opera nostra, impleri a nobis non possunt. Ecce iam ostendit Ecclesia se esse securam in deserto, per adiutorium gratie Dei. Unde exultans dicit: Et in uelamento alarum tuarum exultabo. Hilaresco in bonis operibus: quia supra me est uelamen alarum tuarum, idest, refrigerium et protectio uirtutum. Nec solum exultabo, sed iam affectu et desiderio.

9. Adhesit anima mea post te. Non ita ut precedat, ueluti Petrus, cum dixit Domino: Propitius tibi esto  ne fiat istud. Propterea repulsus audiuit: uade retro, sathana. Non enim sapis que Dei sunt, sed que sunt hominum ; sed ita adhesit, ut sit post te, idest, ut te sequatur assidue, et obediat tibi. Et quia sic adhesit, Me suscepit dextera tua, idest, uirtus et gratia tua in magnam dignitatem a deiectione in qua eram propter peccatum, me sustulit: uel suscepit me gratia tua ad dexteram tuam collocandum. Aut potest hoc specialiter accipi de nostro capite, qui post resurrectionem et ascensionem ad dexteram patris collocatus est. In persona cuius adhuc subditur:

10. Ipsi uero in uanum quesierunt animam meam. Iudei quesierunt perdere animam Christi , sed in uanum: quia non potuerunt implere quod uoluerunt. Unde hec pena predicitur eis uentura, que subinfertur: Introibunt in inferiora terre: [uers. 11.] tradentur in manus gladii, partes uulpium erunt. Ducti enim sunt in captiuitatem usque ad inferiores terras, expugnati sunt ab hostibus, et traditi  in potestatem pugnatorum: diuisi scilicet per partes a regibus et principibus secularibus, qui propter calliditatem et astutiam dicti sunt uulpes. Hinc est quod Herodem regem ipse Dominus appellat uulpem. Ite, dicite  uulpi illi . Sed his ita dispersis, de rege nostro quid subiungat, audiamus:

12. Rex uero letabitur in Deo. Ille qui a salute rex dicendus est, qui est rex regum et dominus dominantium, qui nos regit secundum bonos mores et uirtntes, cuius regni non erit finis . Talis rex letabitur, in illa uero incommutabilitate que est in Deo, scilicet in diuinitate paterna. Laudabuntur etiam omnes qui iurant in eo, idest, laudabiles apparebunt per ipsum omnes, qui fidem Dei promittunt, et seruant: quia animas suas illi uouent, et reddunt. 309 Magna quidem laus erit sanctis, quando ab ipso Domino audient in iudicio; Esuriui, et dedistis mihi manducare. Sitiui, et dedistis  mihi bibere, et alia huiusmodi. Et iterum: uenite, benedicti Patris mei, percipite regnum quod uobis paratum est ab origine mundi . Rege itaque cum militibus suis in magno gaudio constituto, pars aduersa confundetur, de qua et subditur: Quia obstructum est os loquentium iniqua. Quanta  iniqua locuti sunt Iudei! Quanta mala dixerunt Pagani, qui propter idola Christianos sunt persecuti! Cum putant quod possunt finiri Christiani, creuerunt, et ipsi finiti sunt. Obstructum est os eorum. Iam non audent loqui aduersus Christum. Quod tamen in iudicio perfectius adimplebitur, quando regem nostrum regnare uidebunt. Et Deum negare non poterunt, quando aspicient sanctos stare in magna constantia aduersus eos qui se angustiauerunt: quando eos quos aliquando habuerunt in derisum, computari uidebunt inter filios Dei . Tunc quippe iniquorum os obstructum erit, quando iam quid dicere ualeat, non habebit. Studeamus ergo de luce uigilare ad Deum, atque  in hoc arido deserto sitire fontem uite. Sit in sancto desiderio cor nostrum. Laudent et benedicant Deum labia nostra, uita nostra, opera nostra. Sit pinguedo caritatis in corde, hilaritas in actione. Memores simus Dei uespere et mane. Sit gaudium nostrum in ipso. Adhereat illi anima nostra toto desiderio: caueamus exemplum prauorum, qui pereunt: quatenus cum rege nostro Iesu Christo in celesti regno gaudere et regnare possimus. Hec est utilitas psalmi.



TITULUS PSALMI LXIII.

1. Titulus psalmi sequentis est: In finem, psalmus Dauid. Iste psalmus conuenit Dauid, id est, Christo, qui hic loquitur, dirigens in finem. Christus est materia, passus et glorificatus. Breuiter enim de passione sua tangit et glorificatione. In prima parte describit malitiam Iudeorum, et orat liberari ab eis. Et affirmat quod liberabitur. In  secunda  ponit irrisionem stultitie eorum. Ostendit in hoc psalmo constantiam suam in passione: nos uidelicet suo exemplo intendens instruere, qualiter inter inimicos nos debeamus habere, et qualiter orantes debemus in tribulationibus perseuerare: hoc uidelicet attendentes, quia quanto fuerit asperior et iniquior tribulatio nostra, tanto in futuro maiorem habebimus profectum, illi uero maiorem defectum. Orat autem hic Christus, ne cedat inimicis in passione, quamuis certissime se sciret numquam deficere: sed hoc facit ad instructionem fidelium, ut si ipse qui prescius erat futuri, orare uoluit, multo magis qui incerti sunt, sedule dent operam orationi. Sic itaque incipit:



PSALMUS LXIII.

2. Exaudi, Deus, orationem meam cum deprecor. Nunc te, pater, deprecor. Nunc exaudi orationem meam. Quod autem se exaudiri Christus postulat, hoc non secundum diuinitatem, uerum secundum humanitatem intelligi debet. Ea enim ex parte qua homo 310 erat infirmus atque mortalis et passibilis erat.  Hac igitur ex parte misericordiam petebat, qua misericordia indigebat. Que autem ista sit oratio in sequentibus declaratur. Ait enim: A timore inimici eripe animam meam. Hoc orat in psalmo seruus, quod in Euangelio precipit Dominus: Nolite  timere eos qui occidunt corpus, animam autem non possunt occidere . Oretur ergo, ut prestet quod iubet. Nec orat ut non occidatur, sed ut occidentem non timeat, ne forte timendo succumbat. Nec hoc ideo postulat Dominus Christus, ut timore aliquo frangi ualeat, sed ut infirmantibus membris orandi formam atque in passione constantiam tribuat. Et quod de exauditione securus sit, ex uerbis sequentibus ostendit. Ait enim:

3. Protexisti me a conuentu malignantium, idest, a collectione male de me cogitantium, et etiam a multitudine operantium iniquitatem, idest, a multis qui illam singularem iniquitatem, uidelicet crucifixionem in me operati sunt. Protectus est enim , protegente se Deo, protegente carnem suam ipso Filio. Quid enim potuerunt facere inimici? Occiderunt corpus, animam autem occidere non potuerunt. Parum erat Domino martyres suos hortari uerbo, nisi firmaret exemplo. Exaudi, inquit, et necesse est, ut exaudias. Quare?

4. Quia exacuerunt ut gladium linguas suas, intenderunt arcum rem amaram: ut sagittent in occultis immeulatum. Sicut gladius acuitur, ut magis incidat: ita ipsi acutissime excogitabant quid in eum peius dicere potuissent. Ipsum fuit acumen Iudeorum. Hoc pro magno quesierunt, ut si occiderent, ut interfectores non apparerent. Ideo arcum intenderunt, idest insidias parauerunt. Simul pugnauerunt, et gladio et arcu. Gladio lingue, arcu deceptionis. Gladio cominus pugnatur. Qui sagittam mittit, fallit, ut feriat. Et bene hunc arcum, hanc fraudem dicit rem amaram. Quid enim tam amarum, quam occidere Christum? Ad hoc scilicet intenderunt ut sagittent immaculatum, idest, interficiant  innocentem. Et hoc in occultis, idest, latenter. Ad hoc quesierunt quomodo a discipulo traderetur , a iudice Romano damnaretur, ab ipsis Romanis crucifigeretur . Hoc fuit acumen lingue, hoc arcus, hoc sagitte. Sic per alios sagittauerunt Christum. Sic gladio proprie lingue occiderunt. Unde et subditur:

5. Subito sagittabunt eum, et non timebunt: firmauerunt sibi sermonem nequam. Subito dicit, quasi ex improuiso. Tria autem ex hoc uersu commendantur ex peruersitate Iudeorum. Primo crudelitas operis, ubi ait, Sagittabunt eum. Secundo peruersitas mentis, ubi dicit: Et non timuerunt. Tertio pertinacia insane locutionis, ubi subdit: Firmauerunt sibi sermonem nequam. Que nobis uerba insinuant, quia in omnibus, idest, in uerbo, opere, cogitatione corrupti erant. O cor durum et impenitens! Traditus est ille iudici. Trepidat iudex, et non trepidant  qui iudici tradiderunt. Contremiscit potestas, et non contremiscit immanitas. uult ille lauare manus, et illi inquinant linguas suas. Sed quare? Firmauerunt sibi sermonem nequam, Crucifige, crucifige . uere utique nequam: quo nequior nullus esse potest. Repetitio confirmatio est 311 sermonis maligni. Firmauerunt autem hoc, non Domino, sed sibi, id est, ad damnationem suam. Quomodo enim non sibi, cum dicant: Sanguis eius super nos, et super filios nostros ? Et quia qui peccat in absconso, appetit peccare non in publico, recte subditur:

6. Narrauerunt ut absconderent laqueos, id est, qualiter absconse Christum caperent et occiderent, tradendo eum per discipulum, iudicando per principem Romanum, interficiendo per milites eius . Talis fuit absconsio laqueorum, de quibus etiam, Dixerunt? Quis uidebit eos? Neque enim hoc ab aliquo deprehendi posse putauerunt, sed non profuit illis. Nam sequitur:

 7. Scrutati sunt iniquitates: quibus Christum in sermonibus redarguere possent, siue quia falsos testes super eum constituerunt . Sed defecerunt scrutantes scrutinia, id est, in ea subtili, et frequenti inquisitione nichil potuerunt proficere. Quod patenter ostenditur, cum subinfertur:

8. Accedet homo ad cor altum: et exaltabitur Deus. Ad cor altum, id est, ad cor secretum, ad cor Diuinum, non ostendens quid nosset, non ostendens quid esset. Illi putantes hoc totum esse, quod uidebatur, occidunt hominem in corde alto. Exaltabitur Deus, in corde diuino. Unde humiliatur, inde amplius exaltatur. Mortuus est enim Christus, resurrexit a mortuis, ascendit in celum, misit predicatores suos in mundum. Creditus est Deus. Magnificatus est, et exaltatus, non quod quantum ad seipsum possit unquam exaltari: sed quantum ad eum, apud quem maior de Deo cognitio habetur. Audi quomodo exaltatus sit Deus, et hi qui persequebantur, humiliati.

 9. Sagitte paruulorum factesunt plage eorum: [uers. 9.] infirmate sunt contra eos tingue eorum. Conturbati sunt omnes, qui uidebant eos. [uers. 10.] Et timuit omnis homo. Illi qui sagittabant, et non timebant, iam sagittis paruulorum feriuntur, conturbatique pertimescunt. Et qui firmauerunt sibi sermonem nequam, iam contra eos lingue eorum infirmate sunt. Cessauerunt mine, atque blasphemie. Cognouerunt sua scrutinia non ualere, atque a tanto uerborum strepitu siluerunt. Talis est mutatio dextere excelsi . Non enim potentibus armis fortium pugnatorum, sed humilibus sagittis simplicium puerorum, tantos, tam feroces omnipotens Deus prostrauit hostes. Infirma enim mundi elegit Deus, ut confundat fortia . Nam qui sunt isti paruuli, nisi quibus dictum est in Euangelio: Nisi conuersi fueritis, et efficiamini sicut paruulus iste, non intrabitis in regnum celorum ? Conturbati sunt ergo ad penitentiam omnes, id est, ex omni genere homines. Et timuit  omnis homo, id est, omnis utens ratione, ad intelligenda, que facta erant. Timor Domini se subdidit: Annuntiauerunt opera Dei. uidelicet natiuitatem, passionem, resurrectionem, humanitatem, et diuinitatem, uirtutesque et miracula. Et facta eius intellexerunt. Factam uidelicet esse nostram per Deum redemtionem et salutem. Et ideo sequitur:

10. Letabitur iustus, non in seipso, non in mundo, sed in Domino, et sperabit in eo, uitam eternam. Et laudabuntur omnes recti corde. Id est, laudabiles apparebunt omnes, qui recte credunt, 312 et bene uiuunt. Illi recti sunt corde, qui propria uoluntate relicta uoluntati penitus se subiiciunt diuine. Nos ergo Deum oremus, ut det nobis constantiam, ne conuentum malignantium timeamus, non linguarum gladios, non deceptionum arcus. Accedamus ad Deum in corde humili, et ideo alto: ut in ipso exaltari mereamur. Timeamus eum timore casto, annuntiemus  opera eius, quatenus per eum iustificati, in ipso semper letari ualeamus. Hec est psalmi utilitas.



TITULUS PSALMI LXIu.

1. Titulus sequentis psalmi hic est: In finem psalmus Dauid, Canticum Ieremie et Aggei de uerbo peregrinationis, quando incipiunt proficisci . Captiuatus est  populus Isrel: Ex ciuitate Ierusalem ductus est in seruitutem Babylonie. Prophetauit autem sanctus Ieremias post septuaginta annos rediturum populum de captiuitate, et instauraturum ciuitatem ipsam Ierusalem, quam deuictam ab hostibus planxerat. Aggeus uero non prophetauit captiuitatem, sed successit Ieremie, qui mortuus fuit dum essent Iudei in captiuitate. Et ipse Aggeus prophetauit reditum, et fuit in reditu: quia mortuo Nabuchodonosor successit alius rex, qui timens Deum dimisit populum Dei. Sed quoniam  hec in figura contingebant illis, scripta autem sunt propter nos, in quos finis seculorum obuenit : debemus et nos nosse prius captiuitatem nostram, deinde liberationem nostram. Debemus nosse Babyloniam  in qua captiui sumus, et Ierusalem ad cuius reditum suspiramus. Duas istas ciuitates faciunt duo amores. Ierusalem facit amor Dei: Babyloniam facit amor seculi. Interroget ergo unusquisque, quid amet, et inueniet unde sit ciuis. Si se inuenerit ciuem Babylonie, extirpet cupiditatem, plantet caritatem. Si se inuenerit ciuem Ierusalem, toleret captiuitatem, speret libertatem. Quidam tituli loco Aggei ponunt Ezechiel, qui fuit in captiuitate Babylonie. Et ubi hic dicitur de uerbo peregrinationis, quidam dicunt, Ex populo transmigrationis. Ubi etsi uerba discrepant, sententia non discordat. Sed iam expositionem tituli uideamus. Psalmus iste conuenit Dauid prophete et aliis redeuntibus. Qui psalmus est canticum Ieremie et Aggei. Quia exponit nobis illud, unde exultauerunt Ieremias et Aggeus, siue Zacarias, siue Ezechiel, qui fuerunt ex populo transmigrationis. Canticum, dico, habitum de uerbo peregrinationis, id est, de reuelatione, que facta est eis a Deo pro captiuorum peregrinatione: quando incipiebant proficisci, id est reuerti de Babylonia in Ierusalem. Horum exultatio prefigurauit nostram, quam habemus, cum spiritualiter proficisci de hac peregrinatione incipimus. Et huic Babylonie non intendentes, Deum amare intendimus.  Est enim conceptio amoris initium proficiscendi. Incipit exire, qui incipit amare. Exeuntium pedes sunt cordis affectus. Etsi corpore adhuc permixti sunt cum filiis Babylonie, desiderio tamen sancto discernuntur. Materia sunt ipsi reuertentes, qui hic loquuntur. In prima parte Deum laude dignum predicant. Orant, ut de captiuitate redeant, miseriam suam denuntiant, Deum propitium esse, et beatum, quem elegerit, narrant. Domum et habitationem et bona ipsius commendant. In secunda 313 parte  agitur de potentia Saluatoris, de uirtute et gratia predicatorum, de timore et mutatione conuersorum, de dono sancti Spiritus, de multiplicatione fidelium, de fructu ipsorum. In tertia  commendatur benedictio et beatitudo, quam sanctis suis, unicuique secundum merita sua, Deus per gratiam suam daturus est in futuro. Pro his omnibus in fine, sicut in capite, hymnum Deo canendum denuntiat. uox Ecclesie ad Christum.



PSALMUS LXIu.

2. Te decet hymnus Deus in Sion. O Deus, qui noster Redemtor es, Te decet hymnus, non in Babylone, non  in confusione peccatorum: sed in Sion, id est, in speculatione uirtutum. Non est enim speciosa laus in ore peccatoris , sed rectos decet laudatio . Cum ceperit quisque innouari, et mente ad celestia erigi: tunc primum decet, ut Deum laudet. Et quia sic Deum laudare debemus, ut nos ipsos ei uoueamus, incipientes hoc in nouitate uite , sed complentes in eterna pace: recte subditur: Et tibi reddetur uotum in Ierusalem, id est, in uisione pacis. Hic in ista Sion, ubi uidemus per speculum et in enigmate, nondum autem facie ad faciem , uotum Deo incipimus agere: sed illud non possumus ex toto adimplere, quamdiu in nobis est, quod Apostolus dicit: uelle adiacet mihi, perficere autem bonum non inuenio . Bona quippe opera nostra tunc perficientur, quando ita spiritui caro consenserit, ut aduersus eum illa concupiscere non possit . Hoc uolumus quotiens  perfectionem iustitie desideramus. Ideo dictum est: uelle adiacet mihi. Sed quia hoc in ista corruptione nullatenus adimpletur, propterea mox subditur: Perficere autem bonum non inuenio. Est enim perfectio boni, ubi nulla est concupiscentia mali. Tunc ergo reddetur in illa celesti pace, quando iam nullum malum erit, sed summum bonum. Ibi erimus totum, idest, integri, non solum anima, sed caro ipsa in resurrectione iustorum. uincet pax, et finietur bellum; destruetur mors et uita erit in perpetuum. Tunc nostrum desiderium adimplebitur. Tunc fiet, quod modo prophetatur. Et tibi reddetur uotum in Ierusalem. Ad hoc suspirat Ecclesia: unde et suppliciter orat, dicens:

3. Exaudi Deus orationem meam. Ut in illa celesti Ierusalem uotum meum persoluam. Scio enim, quia non solum anime, sed ad te omnis caro ueniet. Hic aperte propheta resurrectionem annuntiat. Unde Apostolus: Omnes  siue boni, siue mali, adstabimus ante tribunal Christi . Et alibi:  uiuo ego, dicit Dominus, quoniam mihi curuabitur omne genu, et confitebitur omnis lingua . Et subdit caussam, quare necesse est, ut exaudiatur, cum ait:

4. uerba iniquorum, id est, diaboli et Eue qui persuaserunt Ade, preualuerunt super nos. Quia nos in peccatum demerserunt. Et tamen tu Domine propitiaberis impietatibus nostris. Condonando eas. Primum peccatum per uerbum factum est: et per uerbum mala multa quotidie fiunt. Hinc apostolus, malum lingue describens ait: Lingua inquietum malum, plena ueneno 314 mortifero . Et alibi dicitur: In manibus lingue uita et mors . Cauendum est igitur malum lingue, ne loquamur, quod noceat, nec a uerbis impiorum deprauemur. Et si in hoc delinquimus, corrigamur. Aduocatum enim habemus apud Patrem Iesum Christum iustum. Et ipse est propitiatio pro peccatis nostris . Cuius propitiatione hominem electum, et  saluatum commendat, cum subiungit:

5. Beatus, quem elegisti, id est, de massa perditorum segregasti, conuertendo ad fidem. Et assumpsisti ad dignitatem. Ideo beatus, quia habitabit in atriis tuis, id est, in celesti Ierusalem, quam dicit atria propter amplitudinem. In se Christus assumsit, quendam beatum, et cum multos assumserit, non de pluribus dicitur, sed de uno. Commendat ergo unitatem, quam assumsit. Nam hereses et schismata reprobauit. Qui autem manent in compage Christi, et membra sunt eius. Facit quodammodo unum uirum, de quo dicit Apostolus: Donec occurramus omnes in agnitionem Filii Dei, in uirum perfectum, in mensuram etatis plenitudinis Christi . Et quia iste unus consistit ex pluribus, rursus de singulari numero ad pluralem redit, caussamque aliam beatitudinis ostendit, dicens: Replebimur in bonis domus tue. Que sunt bona domus Dei? Mira et ineffabilia. Nam quod oculus non uidit, nec auris audiuit, nec in cor hominis ascendit, preparauit Deus diligentibus  se . Oportet igitur ea nunc esurire, et sitire, ut tantis postmodum bonis repleri mereamur. Ecce magna sunt bona domus Dei, et beatum est bonis illius adimpleri. Iam audiamus, que sit hec domus.

6. Sanctum est, inquit, templum tuum, mirabile in. equitate. Sancta electorum Ecclesia domus dicitur, quia a Deo inhabitatur. Templum, quia sanctificatur per Deum. Hinc Apostolus ait: Templum Dei sanctum est, quod estis uos . Hoc sanctum Dei templum dicitur mirabile, non in columnis, non in marmoribus, non in tectis deauratis, sed in equitate. Que est equitas? Quod tibi non uis fieri, alii ne feceris. Et que uultis, ut faciant uobis homines, et uos facite illis . In his duobus preceptis est equitas atque iustitia. Quando hec obseruant iusti uiri, qui sunt domus et templum Dei, mirabiles apparent in equitate, in iustitia, in sanctitate,  in moribus, in actionibus, in uirtutibus. Ad hanc ergo impetrandam equitatem humiliter exorat dicens: Exaudi nos Deus salutaris noster. Cum dixit Deus, continuo adiunxit, Salutaris, ut quem Deum diceret, apertius declararet. Salutaris enim proprie dicitur iehsu Christus, per cuius incarnationem saluati sumus. Ipse mediator Dei et hominum interpellat pro nobis , ut homo, et exaudit nos, ut Deus. In Deo est salus nostra et spes nostra. Non unius anguli non solum Iudee, non Orientis tantummodo, aut Occidentis: sed Spes omnium finium terre. In illo enim sperant etiam illi, qui in ultimis terre partibus habitant. Nec tantum hi sperant in eo, qui non solida terra sunt, sed et illi, qui in remotissimis insulis consistunt. Hoc est, quod subdit: Et in mari longe. Quomodo autem tam longe sit factus, spes ostenditur, cum subinfertur:

7. Preparans montes in uirtute tua. Montes dicit Apostolus et predicatores altitudine 315 uite terrena  omnia transcendentes. Quos Deus omnipotens preparauit, et preparat uocando, iustificando, gratia, doctrina et moribus informando. Et bene potes eos preparare, quia tu es accinctus potentia. Dominus ac Redemtor noster secundum humanitatem Accinctus potentia dictus est. Unde illi Psalmista alibi ait: Accingere gladio tuo super femur tuum, potentissime . Et iterum: Indutus est Dominus fortitudinem et precinxit se . In eo autem quod uerbum est apud Patrem, neque induitur fortitudine, neque accingitur potentia. Imo ipse est fortitudo et uirtus et sapientia . Incarnatus ergo Dominus quia diuinitate sua undique circumdatur, undique munitur, non immerito accinctus potentia perhibetur. Accinctus autem, tanquam paratus ad pugnam contra diabolum et mundum. Unde protinus addit:

8. Qui conturbas profundum maris, sonum fluctuum eius. Fundus maris , est cor impiorum. Sicut enim a fundo uehementius omnia mouentur,  et fundus continet omnia: sic quidquid processit per linguam, per manus ad persecutionem Ecclesie de profundo processit. Si enim non esset radix iniquitatis in corde, non illa omnia procederent aduersus Christum. Fundum conturbauit, forte ut fundum exhauriret: nam in malis quibusdam exhausit mare a fundo, et posuit mare in desertum. Dicit illud alius psalmus: Qui conuertit mare in aridam . Omnes impii ut pagani qui crediderunt, mare erant: terra facti sunt: [a 1Kb] salsis fructibus primo steriles, postea iustitie fructu fecundi. Conturbat sonum fluctuum, quando minas dissipat superborum. uel sonum fluctuum couturbat, quando tumultus cogitationum in cordibus impiorum Deus excitat. Ascendunt in corde cogitationes, quando suas ad memoriam reducunt prauitates. Conturbatur mare, quia contremiscit amaritudo penitentie: et quod in imo est, ad summum reducitur, quando malum quod in corde iacebat, ore confessionis aperitur. Quis hoc agit in corde peccatoris, nisi pia potentia Redemtoris. De  qua adhuc subditur:

9. Turbabuntur gentes, et timebunt qui habitant terminos, a signis tuis. Ideo enim Dominus et Discipuli eius tanta signa et prodigia faciebant , ut cum uiderent gentes que fidem non habebant, turbarentur pro peccatis, et timerent Deum, et credentes salui fierent. Et quia in uia Dei incipitur a timore , sed in caritate consummatur, recte adhuc subiungitur: Exitus matutini et uesperi delectabis Matutinum  significat prosperitatem, uesperum tribulationem: quia mane letum est, transacta uelut tristitia noctis. Tristes autem sunt tenebre, uespere ueniente. Delectat ergo Deus, idest, seruos suos delectare facit, exitus matutini et uesperi, idest, ut exeant de prosperitate et aduersitate eius seculi. Non extolluntur prosperis, non  franguntur aduersis, Cuncta forti mente pertranseunt, leti et alacres ad finem tendunt. Talis erat Paulus, cum diceret: Cupio dissolui et esse cum Christo . Notandus est autem ordo uerborum: Prius ponitur perturbatio timoris, deinde delectatio amoris. Timor excludit uitia: caritas contemnit terrena. Magnifice ergo posuit, Delectabit exitus. Si enim 316 non delectat te, non laboras exire. Delectare in Domino, et fastidio erit tibi mundus. Ad hoc autem quod premissum est, Preparans montes in uirtute tua, respicere uidetur uersus iste, qui subiungitur:

10. uisitasti terram et inebriasti eam: multiplicasti locupletare eam. Misisti nubes tuas, ut pluerent predicationem ueritatis. Inebriata est terra, idest, repleta sunt corda terrena celesti imbre sapientie, ad proferendum multipliciter fructum uite. Omnipotens Deus terram uisitat, quotiens peccatorem per suam gratiam aspirat. Inebriat uero, cum tanto eius amore repletur, ut uita et moribus ad meliora immutetur.  Solet enim per ebrietatem sensus bibentium mutari. Hinc est quod de electis alibi dicitur: Inebriabuntur ab ubertate domus tue : quia tanto omnipotentis Dei amore repleti sunt, ut mente mutata sibimetipsis extranei esse uideantur. Quedam enim quasi ebrietas uidetur, contemtis diuitiis paupertatem amare, seipsum contemtui habere, tribulationibus gaudere, mortem magis quam uitam diligere, ad ea que non apparent, totis desideriis anhelare. Hoc modo inebriata terra non potest sterilis esse. Multipliciter locupletatur a Deo spiritualibus donis: Hinc Paulus ait: Alii datur sermo sapientie, alii sermo scientie, alii genera linguarum, alii gratia curationum. Et quibusdam aliis enumeratis: Hec  omnia operatur unus atque idem spiritus diuidens singulis prout uult . Et quia sic ditat Deus terram suam dicatur recte: Multiplicasti locupletare eam. Hunc autem multiformis gratie spiritum declarat, cum subiungit: Flumen Dei repletum  est aquis. Quid per Dei flumen intelligi debeat, ipse Dominus nobis insinuat, ubi ait: Qui credit in me, sicut dicit Scriptura, flumina de uentre eius fluent aque uiue . Hoc  dixit de spiritu quem accepturi erant credentes in eum . Et sicut in uno flumine multe aque conueniunt: ita in uno spiritu multe gratiarum diuisiones consistunt. Ideo dicitur Spiritus sanctus flumen, quia cum impetu uenit, atque a sordibus peccatorum mundat mentem quam infundit. Ideo aqua, quia mentem potat, eamque ab estu desideriorum carnalium refrigerat. Sed quia de potu audiuimus, nunc de cibo anime quid subiungat, audiamus: Parasti cibum illorum quoniam ita est preparatio eius. Quem cibum? Utique de quo ipse ait: Ego sum panis uiuus, qui de celo descendi. Si quis manducauerit ex hoc pane, uiuet in eternum . Quomodo hunc cibum parauit nobis? Quia uerbum caro factum est, et habitauit in nobis . Bene autem dicitur, Parasti, quia multo  studio egit, et multo labore, quatenus electorum mentes de seipso posset reficere. Unde conuenienter ait: Quoniam ita, idest, per te est preparatio eius. Neque enim tantum cibum preparate potuisset aut Apostoles, aut propheta, aut angelus, nisi solummodo mediator Dei et hominum, homo Christus iehsu . Est etiam Scriptura sacra cibus nobis paratus a Domino, quo quotidie reficimus, ne deficiamus in huius peregrinationis deserto. Unde scriptum est: Non in solo pane uiuit homo, sed in omni uerbo quod procedit ex ore Dei . Ecce paratus est cibus, 317 ecce paratum est flumen: sed hec fragilis homo non ualet suscipere, nisi superna bonitas dignetur adiuuare. Ideo exorat dicens:

11. Riuos eius inebrians, multiplica genimina eius.  Riuos eius fluminis Apostolos et doctores dicit, per quos Spiritus sanctus ad audientium corda decurrit. Unde scriptum est: Non enim uos estis qui loquimini, sed Spiritus sanctus qui loquitur in uobis . Hunc Spiritum a Patre de celo missum quando Apostoli receperunt, tanta eius plenitudine imbuti sunt, ut cum linguis uariis Dei magnalia loquerentur, a quibusdam ebrii putarentur . Et re uera erant ebrii, sed spiritualiter, non carnaliter. Sed unde predicantes Deus inebriat, inde fideles multiplicat. Multiplica  genimina eius. Genimina dicuntur hi, qui ex aqua et Spiritu sancto regenerantur. Et non dicit Genimina eorum, sed eius: quia sicut quidam inebriatus riuus ait: Neque qui plantat est aliquid, neque qui rigat: sed qui incrementum dat Deus . Et quia intra sanctam Ecclesiam fructificat Deo non solum exuberans sapientia, sed ipsa etiam tenuis et parua doctrina, recte subditur: In stillicidiis eius letabitur germinans. Paruulis  et adhuc infirmis  stillantur quedam de sacramentis, quia non possunt capere plenitudinem ueritatis. Audi quomodo stillat Paulus quibusdam minus capacibus: Non potui  uobis loqui quasi spiritualibus, sed quasi carnalibus, tamquam paruulis in Christo . In stillicidiis ergo germinans letatur, quando is qui in fide nouiter exhortatus est, magna adhuc capere non potest: sed tamen pauca que audit, gratanter suscipit: atque eos quos preualet, fructus bonorum operum et uirtutum proferre studet. In hoc presenti hec beneficia que dicta sunt, dabis: in futuro quid? sequitur et dicit:

12. Benedices corone anni benignitatis tue. Idest, sanctos tuos remunerabis, qui ut corona palme atque uictorie circa te stabunt, et tibi uictorie signum erunt. uel aliter: Coronam ubi audis, gloria uictorie designatur. uince diabolum, et habebis coronam. Annus uero quia perfectum tempus est, spatium uite significat eterne. Corona ergo anni est perfecta  gloria, pertinens ad eternam uitam, quam daturus est Deus sanctis suis post huius uite certamina: non ex meritis eorum, sed ex benedictione et gratia sua. Unde et dicturus est: uenite, benedicti Patris mei, percipite regnum quod uobis paratum est ab origine mundi . Et ideo posuit benignitatis, ut gratia Dei commendetur, ut nemo de suis meritis glorietur. Hanc autem benedictionem corone, quam premisit, exequitur per partes, cum subiungit: Et campi tui replebuntur ubertate.

13. Pinguescent speciosa deserti: et exultatione colles accingentur. [uers. 14.] Induti sunt arietes ouium, et ualles abundabunt frumento. Quid per campos, nisi fructificantes iustos? Quid per desertum, nisi steriles peccatores uoluit designare? Quosdam iustos insinuat, quasi campos esse Paulus, ubi ait: Dei agricultura estis . Attende quanta sunt uiscera diuine misericordie. Propter campos enim non deserit desertum. Propter iustos non respuit peccatores. Illos replebit ubertate, id est, eterna refectione,  sicut iam premissum est: Inebriabuntur ab ubertate 318 domus tue. Istos pinguescere faciet dulcedine gratie sue, ut ibi abundauit peccatum, superabundet gratia . Et notandum, quod non ait, Pinguescet desertum, sed speciosa deserti: quia non totam massam peccatricem saluabit Deus, sed eos tantum qui a sordibus exeunt uitiorum; et speciosi fiunt fide, morum honestate, et decore uirtutum. uel per speciosa deserti Ecclesie gentium possunt figurari, que tunc pinguescent, quando omnia perfecte habebunt. Erit enim Deus omnia in omnibus , nec sancti Spiritus dona diuidentur. Per colles autem accipi possunt sancti martyres, qui campis, id est, iustis uirtute preeminent passionis. Hi sunt, qui uenerunt ex magna tribulatione . Ideo merito accingentur, id est, ex omni parte, tam in anima, quam in corpore circumdabuntur exultatione. Quasi quoddam cingulum erit eis sempiternum  gaudium, undique circumdans eos, undique continens, inseparabiliter adherens. Hinc quibusdam Dominus ait: Iterum uidebo uos, et gaudebit cor uestrum, et gaudium uestrum nemo tollet a uobis . Tunc quoque accingentur exultatione, quando circumdati et repleti fuerint ipsa diuinitate. Tunc quoque induet Dominus stola iocunditatis et ueste immortalitatis arietes ouium, id est, duces animarum. uel induti erunt exultatione, quia simul cum grege suo gaudebunt in eterna pace. Quasi quoddam indumentum illis exultatio erit, quando iam nulla pars molestie neque in anima, neque in corpore remanebit. Absterget enim Dominus omnem lacrymam ab oculis sanctorum: et mors non erit amplius, neque luctus, neque clamor, sed nec ullus dolor: quoniam priora transierunt . Et ualles abundabunt frumento, quia obedientes, et humiles anime celesti reficientur alimento. Ipse Dominus erit frumentum eorum. Ipse est enim uerus cibus animarum . Et ibi omnes non  tam uoce, quam mente: non tam uerborum strepitu, quam cordis affectu, in letitia ineffabili, Clamabunt. Et eorum clamor non nisi laus Dei erit. Ideo subdit: Etenim hymnum dicent. Unde alibi dicitur: Beati qui habitant in domo tua, Domine, in secula seculorum laudabunt te . Ergo incipiamus hic hymnum dicere Domino nostro, quatenus perfecte illum laudare mereamur in futuro. Qui enim modo non incipit, nec postmodum laudabit.



TITULUS PSALMI LXu.

1. Hoc modo psalmus, qui sequitur, intitulatur: In finem, Canticum psalmi resurrectionis. In hoc psalmo proponitur nobis canticum, ad exultandum de nostra resurrectione, quam Deus omnibus in finem, id est, in Christum tendentibus operabitur . Que resurrectio materia huius psalmi est. In prima parte admonet omnes gentes, ut corde, uoce et opere Deum terribilem laudent, predicent, glorificent et adorent. In secunda parte  commendat Dei opera esse terribilia: ubi uocationem gentium, et reprobationem Iudeorum  designat. In tertia parte  admonet, ut benedicant gentes Deum suum pro tot et tantis sibi collatis beneficiis: tum quia animas a morte liberat, atque in bono perseuerare facit: tum quia post tentationes, et probationes multas, in eternum refrigerium perducit, ubi semper gaudeant: et uota sua, 319 que hic inceperunt, Deo suo ibi perfecte soluant. In quarta parte  proponit seipsum in exemplum, predicans bona, que anime sue fecit Dominus. Et quia ad illum ore et corde clamauit sine iniquitate, propterea exaudiuit Deus. In quo nos hortatur, ut similiter faciamus: quatenus ab ipso exaudiri atque eius misericordiam consequi mereamur. Hec est intentio et utilitas huius psalmi. Unde sub uoce primitiue Ecclesie, siue cuiuslibet perfecti nunc dicitur:



PSALMUS LXu.

2. Iubilate Deo omnis terra. Id est, de omni terra gentes conuerse, iubilate Deo mentis exultatione. uidete, quemadmodum commendetur uniuersitas Ecclesie toto orbe diffuse, cum dicitur, Omnis terra. Sed  quid est, Iubilate? In uoce  erumpite gaudiorum si non potestis uerborum. Non enim uerbum iubilatur, sed solus gaudentium sonitus redditur, quasi parturientis et parientis cordis. Iubilate, inquit, id est, in uoce rei letitiam concipite, que uerbis explicari non possit. Psalmum dicite nomini eius: date gloriam laudi eius. Psallere est organum etiam assumere, quod psalterium dicitur, et pulsu atque opere manuum uocibus concordare. Si ergo iubilatis, quod Deus audiat, psallite etiam quod homines uideant, et audiant: sed non nomini uestro. Cauete enim facere iustitiam uestram coram hominibus, ut uideamini ab eis . Quid est psalmum dicite? Exponit nobis Euangelium, ubi ait: Luceat lux uestra coram hominibus . Quod autem hic subditur, Date gloriam laudi eius, hoc ibi manifestius declaratur, cum subinfertur: Ut uidentes opera uestra bona, glorificent patrem uestrum, qui in celis est . Ille laudi Dei gloriam  dat, cuius bona uita cum recta predicatione concordat. Nomini Domini psallit, cum in bono opere, quod agit, non suam, sed Domini laudem requirit. Psallite ergo nomini eius, non uestro. uos psallite, ille laudetur. uos bene uiuite, ille glorificetur. Totam intentionem nostram in laudem Dei mittit. Nihil nobis unde laudetur, reliquit. Non uult Deus, ut gloriemur in nobis, ne sit gloria uana: sed uult, ut gloriemur in nobis, ut sit gloria sana. Unde et subditur:

3. Dicite Deo, Quam terribilia sunt opera tua Domine! Unde terribilia? Quia cecitas ex parte in Isrel facta est, ut plenitudo Gentium intraret . Magis ergo terreamini, quia uidetis ramos naturales amputari. Iudei enim, qui per Patriarchas uenerunt, de carne Abrahe nati sunt. Et quid ait Apostolus? Sed dicis, Fracti sunt rami, ut ego inserar: Bene. Propter incredulitatem fracti sunt: tu autem  fide stas. Noli altum sapere, sed time. Si enim Deus naturalibus ramis non pepercit, neque  tibi parcet . Attendendo ergo ramos fractos et te insertum, noli extolli super ramos fractos, sed magis: Dicite Deo, Quam terribilia sunt opera tua, Domine. Time illum in terribilibus operibus suis, et noli sperbire, quia te in altum uocabit: ne tibi non parcat, qui ramos naturales abscidit. Quorum abscisio demonstratur, cum subditur: In multitudine uirtutis tue, idest, in multis uirtutibus et miraculis. Mentientur tibi 320 inimici tui, idest Iudei, qui prerogatiue dicendi sunt inimici. Et ex hoc magis digni reprobatione fuerunt, quia inter tot uirtutes et miracula cum credere debuissent, increduli remanserunt. Mentiti sunt autem, falsum testimonium de Christo dicentes: corpus eius de sepulcro furatum affirmantes : resurrectionem negantes. Et ualde notandum est, quod cum diceret, Mentientur, continuo addidit tibi, idest, ad profectum tuum. Mendacium enim Iudeorum ad commendandam multam potentiam tuam ualebat. Quare solent  iuimici nostri mentiri? Ut potentiam cuiusque minuant, de quo mentiuntur. Tibi, inquit, contra accidit. Nam minus appareret potentia tua, si tibi illi non mentirentur. Mentiti sunt illi, et occisus est Christus: resurrexit a mortuis, et ubique est predicatus . Creuit potentia eius in terra, et impletum est quod subditur:

4. Omnis terra adoret te, Deus, et psallat tibi: psalmum dicat nomini tuo. Idest omnis generis homo habitans in terra, te qui uerus Deus es, adorando colat. Adorare enim ad diuinam proprie pertinet culturam: in quo etiam fides commendatur. Sed quia eadem fides sine operibus mortua est , recte subditur: Et psallat tibi, idest, bene operetur ad honorem tuum. Psalmum dicat, idest bonam operationem predicet: et hoc non sibi, sed nomini tuo, hoc est ad laudem et gloriam nominis tui. Tunc quippe utiliter Deum adoramus, quando culture fidei bonum opus, in quo Deus honoretur, adiungimus, atque alios nobiscum quos possumus, ad seruitutem  Dei uerbo et exemplo trahimus. Quod uidetur hic facere, cum protinus adiungit:

5. uenite et uidete opera Dei. O gentes , o ultime nationes, relinquite Iudeos mentientes. uenite confitentes: accedite passibus mentis, affectibus amoris. uenite ad Dominum, properate ad fidem, currite ad Ecclesiam. uidete, idest, credite et intelligite opera que fecit Dominus, qui est Terribilis in consiliis super filios hominum. Machinati sunt  filii hominum consilium ad crucifigendum Christum . Crucifixus excecauit crucifigentes. uos machinati estis consilia perdendi, ille excecandi et saluandi: excecandi superbos, saluandi humiles. Ad hoc autem superbos ipsos excecauit, ut cecati humiliarentur, humiliati confiterentur, confessi illuminarentur. Terribilis ergo in consiliis  super filios hominum. Et uere terribilis. Ecce enim cecitas ex parte in Isrel facta est. Ecce Iudei ex quibus natus est Christus, foris sunt. Ecce Gentes, que contra Iudeam erant, in Christo intus sunt. Propterea quid fecit terrore consilii sui? sequitur et dicit:

6. Qui conuertit mare in aridam. Mare erat mundus, Amarus salsitate [Ant. falsitate], turbulentus tempestate, seuiens fluctibus persecutionum. Mare erat, in aridam conuersus est. Modo sitit aquam dulcem mundus, qui salsa plenus erat. Unde dicit alibi: Anima mea sicut terra sine aqua tibi . Illi ipsi qui in aridam sunt conuersi, cum essent antea amari, In flumine pertransibunt pede. Flumen est  omnis mortalitas seculi. More enim fluminis alia uenit et transit, alia transitura succedit. Quid in terra nascitur, et [a 1Kb] manat? Omnis qui natus est, cedat 321 oportet nascituro. Ergo omnis iste ordo rerum labentium quasi fluuius est. In istum fluuium si se mittit anima cupida, perit.  Quomodo ergo transiet delectationes rerum periturarum? Credat in Christum, et illo duce in flumine pertransibit pede. Quid est pede transire? Facile transire. Non querit equum, ut transeat. Non erigitur superbia ad transeundum flumen. Humilis transit, et [b 1Kb] citius transit. Hoc etiam iuxta literam et in ueteri populo Dominus fecit: sed sicut Apostolus dicit, omnia in figura contingebant illis . Et notandum quod non ait Transibunt, sed Pertransibunt. In flumine enim pede transire, est in hac mortalitate humiliter et simpliciter uiuendo ad celestia festinare. Pertransire uero, est cursum recte uiuendi bene moriendo finire. Pertransibat quoque Paulus, cum diceret: Bonum certamen certaui, cursum consummaui, fidem seruaui. De cetero reposita est mihi corona iustitie quam reddet mihi Dominus in illa die iustus iudex . Unde nunc apte subditur: Ibi letabitur in ipso. Hic enim super flumina Babylonie sedemus et ploramus ,  et sunt nobis lacryme panis, dum dicitur quotidie, Ubi est Deus tuus ? Ibi uero flumine iam transacto, finita mortalitate, recepta incorruptione: ibi letabitur in ipso, idest, in Deo nostro . Tunc erit uera et perfecta nostra letitia, quando similes ei erimus, et uidebimus eum sicuti est .

7. Qui dominatur omnibus: et hoc in uirtute sua, idest, propria, in eternum: quod uere omnipotentia est, et ad solum pertinet Deum. Quia qui dominantur in hoc mundo, neque in uirtute sua, sed Dei, neque in eternum, sed temporaliter dominantur. Si enim eterna esset uirtus nostra, non lapsi essemus in peccatum, nec penalem meruissemus mortem. Per nos ergo infirmati, sed per eum fortes facti, qui dominatur in uirtute sua in eternum: erimus participes uirtutis eius per ipsum. Quod non nostris meritis, sed misericordia eius actum ostenditur, cum subinfertur: Oculi eius super gentes respiciunt. Quod enim gentilitas credidit, diuine misericordie respectus  egit, que cum eligitur, Iudea reprobatur. Unde et subdit: Qui exasperant non exaltentur in semetipsis. Exasperitas Iudeorum fuit ipsa infidelitas, fuit superbia, ira quoque et inuidia: fuerunt praui mores, et uerba increpationis et blasphemie aduersus Christum et Ecclesiam. Qui quoniam in semetipsis elati fuerunt, non exaltari, sed duci a Domino meruerunt. Quasi maledixisse uidetur, cum ait, Non exaltentur. Imo  exaltentur, sed non in semetipsis, humilientur in seipsis, exaltentur in Deo. Quoniam qui se humiliat, exaltabitur: et qui se exaltat, humiliabitur . Cognitis istis operibus atque acceptis tantis beneficiis admonet ad Deum benedicendum, et dicit,

8. Benedicite, gentes, Deum nostrum. Iam  uenit semen Abrahe, in quo benedicentur omnes  Gentes . Benedicite ergo in quo benedicemini. Nam qui ei benedixerit, erit et ille benedictus. Neque enim ideo iubemur benedicere Deum, ut nostra benedictio quidquam conferat Deo, qui bonorum nostrorum non indiget ; sed ideo benedicere precipimur, ut ex affectu 322 benedicendi gratiam eius quem benedicimus, mereamur: et sic ipsa benedictio in nos retorqueatur. Pertinet quoque ad religionem nostram et fidei culturam toto corde, toto affectu Deum nostrum benedicere, predicare, laudare. Ideo adhuc subdit: Et auditam facite uocem laudis eius. Non solum apud uosipsos ipsum laudate, sed etiam uocem laudis eius aliis auditam facite et predicate. Sic benedicite Deum in uobis, ut et aliis predicando annuntietis.

9. Ipse est enim qui posuit animam meam ad uitam. Deus ad uitam animas nostras posuit, quia a morte redemtas per fidem uiuificauit. Mors in nobis, uita in Deo. Quomodo quibusdam credentibus ait Apostolus: Fuistis aliquando tenebre, nunc autem lux in  Domino . Sed quid deinde opus est, nisi ut perseueremus usque in finem ? et hoc ipse dedit, de quo consequenter ait: Qui non dedit in commotionem pedes meos. Qui posuit animam meam ad uitam, ipse regit pedes meos, ne nutent, ne a bono cepto boni moueantur affectus. Quare dicis, Quia non dedit in motum pedes tuos? Multa enim  passi sumus.

10. Quoniam probasti nos, Deus, idest, nobis ipsis et aliis probatos ostendisti. Igne nos examinasti, sicut examinatur argentum. uel materiali igne, sicut Laurentium: uel igne, idest, quacumque tribulatione non cremasti nos, sicut fenum: sed purgasti, sicut argentum. Adhibendo nobis  ignem, non in cinerem conuertisti: sed sordes [a 1Kb] abstulisti. Probat Dominus sanctos suos, et tribulationum igne examinat: ut ab omni terrena sorde et carnis delectatione mundentur. Carnis autem oblectamina multum in aduersis deficiunt. Et exponit per partes ipsas  examinationes, cum subiungit:

11. Induxisti nos in laqueum, posuisti tribulationes in dorso nostro: [uers. 12.] imposuisti homines super capita nostra. Laqueum dicit uincula, carceres, siue quaslibet tentationes. Non autem intelligendum est, ut inducat quemquam Deus in laqueum , sed quasi inducit, cum induci permittit. Unde in oratione dicimus: Et ne nos inducas in tentationem , idest, ne nos induci permittas. Utrum autem super sanctorum dorsum tribulationes imponantur, Paulum interroga. Non enim quinquies quadragenas unam minus se a Iudeis accepisse celabit . Homines autem super eorum capita impositi erant, qui eis dominabantur, in tantum ut capitales possent dare sententias. Hec autem omnia  passa est Ecclesia uariis et diuersis persecutionibus. Hoc et singillatim etiam modo patitur. Non enim quisquam est, qui se in hac uita ab his tentationibus possit dicere immunem. Ergo imponuntur et homines  super capita nostra. Toleramus quos nolumus. Patimur superiores aliquando, quos nouimus peiores. Erecti enim male superbi eramus. Male erecti, curuati sumus, ut curuati bene erigeremur. Et bonum est ut consideremus nos peccatores esse, et sic toleremus impositos super capita nostra: ut et nos confiteamur Deo, quia digne patimur. Quid enim indigne pateris, quod fecit qui iustus est? Posuisti tribulationes in dorso nostro: Imposuisti homines super capita nostra. 323 Seuire uidetur Deus, cum ista facit. Ne metuas, pater est. Nunquam sic seuit, ut perdat. Quando male uiuis, si parcit, plus irascitur. Omnino iste tribulationes flagella sunt corrigentis, ne sit sententia punientis. Unde et subditur:

12. Transiuimus per ignem, et aquam: et eduxisti  nos in refrigerium. Ignis , et aqua utrumque periculosum in hac uita. Certe uidetur aqua ignem extinguere, et ignis uidetur aquam siccare. [b 1Kb] Iste ipse tentationes sunt, quibus abundat hec uita. Ignis urit, aqua corrumpit. Utrumque metuendum est, et ustio tribulationis, et aqua corruptionis. Quando sunt res anguste, et aliqua, que infelicitas dicitur in hoc mundo, quasi ignis est. Quando res sunt prospere, et abundantia secularis circumfluit, quasi aqua est. uide ne te ignis exurat, ne te aqua corrumpat. Firmus esto aduersus ignem, coqui te oportet: tanquam uas factum [fictum] mitteris in fornacem, ut firmetur, quod formatum est. uas ergo igne firmatum aquam non timet. uas ergo si solidatum igne non fuerit, tanquam lutum aqua soluetur. Prima igitur uice ignis. Postea ablato timore, metuendum est ne felicitas corrumpat. Cum autem te ignis crepare non fecerit, et in aquam non mergeris, sed enataueris per disciplinam, transiens ad requiem, et transiens per ignem et aquam, educeris  in refrigerium sempiternum. Eduxisti , id est, educes: preteritum enim posuit pro futuro. Spiritus enim prophetie sic nouit futura, ut preterita. Deinde transactis tribulationibus, quid fiet? sequitur:

13. Introibo in domum tuam, non manu factam, id est, celestem. In holocaustis, id est, omni corruptibilitate consumta. Tunc enim fiet perfecte holocaustum, quando corruptibile hoc induerit incorruptionem, et mortale hoc induetur immortalitate . Tunc fiet sermo, qui scriptus est: Absorpta est mors in uictoria . uictoria quasi ignis diuinus est, cum absorbet mortem nostram. Totum meum consumat ignis tuus. Nihil enim remaneat mihi: totum sit tibi. Tale holocaustum offeret Christi corpus, id est , Ecclesia, que hic loquitur. Holocaustum autem totum incensum dicitur, quando totum ardet atque igne diuino totum absumitur. Non remanebit aliquid mortale  in carne, neque aliquid culpabile in spiritu. In illa domo:

14. Reddam tibi uota mea, que distinxerunt labia mea. Id est, pre omnibus aliis elegerunt, meipsum scilicet, quod uotum prefertur omnibus. Distinctio quoque in uotis est, ut te accuses, et illum laudes. Te intelligas creaturam, illum creatorem: te tenebras, illum illuminatorem. Quicquid hic distinguimus labiis, in promissione, uel ordinatione, uel uoto, quando in domum illam intrabimus, totum Domino Deo nostro persoluemus. uel uota labiis distinguere, est ea, que Deo offeruntur, mente et ratione discernere. Unde scriptum est: Si recte offeras, recte autem non diuidas, peccasti . Qui bonum opus offert Deo, recte quidem offert, sed recte non diuidit: si inde mundi gloriam, aut lucrum aliquod preter Deum requirit. Sancta ergo Ecclesia interioribus labiis uota sua distinguit, quia uota, 324 que offert Deo, ab omni laude humana, et terreno commodo disiungit. Nec solum uota uoui in prosperis:  sed et confessionem tenui in aduersis. Unde et subdit: Et locutum est os meum in tribulatione mea. Sancti enim martyres confitebantur Christum in tormentis. Christi  serui sumus: Christi fidem tenemus: pro Christo mori desideramus. Hinc Paulus ait: Corde creditur ad iustitiam, ore autem fit confessio ad salutem . Corde ergo tenenda est fides: ore propalanda est ueritas. Deinde ostendit, quomodo in domum Dei intreat in holocaustis: et ipse holocausta exponit, dicens;

15. Holocausta medullata offeram tibi, cum incenso arietum. Quid est medullata? Pinguia, suauia, plena caritate et dulcedine. Meipsum tibi offeram, pingue sacrificium, cum incenso arietum, id est, cum incensa et consumta omni altitudine et rigore superbie,  in medullis meis erit, quod te diligo. Nihil enim interius medullis nostris. Ossa interiora sunt carne, medulle interiores sunt ipsis ossibus. Quisquis ergo in superficie colit Deum, magis placere uult hominibus. Aliud autem intus sentiens non offert holocausta medullata. Cuius autem medullam inspicit, ipsum totum accipit. Totum corpus Christi loquitur hoc. Est quod offert Deo, scilicet incensum arietum Arietes sunt duces Ecclesie. Incensum est oratio sanctorum. Maxime autem arietes ornat pro gregibus. Et bene per incensum oratio accipitur, quia ibi electorum cor diuino igne accenditur. Et sicut incensi fumus suauiter redolet hominibus, sic orationis deuotio suauiter flagrat Deo. Offeram tibi boues cum hircis. Boues inuenimus triturantes, et ipsi offeruntur Deo. Apostolus de annuntiatoribus Euangelii dixit intelligendum, quod scriptum est: Boui trituranti os non infrenabis . Ergo magni illi arietes, magni illi boues. Quid illi, qui forte conscii sunt aliquorum peccatorum? Nunquid  ipsi remanebunt, et ad holocaustum non pertinebunt? Ideo ne ipsi timeant, addidit et hircos. Hirci per se non saluantur, adiuncti bobus accipiuntur. Fecerunt sibi amicos de mammona iniquitatis, ut et ipsi recipiant eos in eterna tabernacula . Ergo tales hirci ad sinistram non erunt , quoniam, eleemosynis peccata sua redemerunt . Possunt ergo per boues figurari electorum uirtutes, quibus duritia mentis exaratur, ut habilis ad ferendos fructus spirituales habeatur. Boues ergo Deo offerunt, qui uirtutes quas habent gratie ipsius humiliter ascribunt. Hircos quoque offerre, est immundos, et lasciuos motus animi Domino suppliciter confiteri. Hircos Deo offerimus, quando in nobis omnem luxuriam et petulantiam immolamus. Rursus ad alia beneficia intelligenda gentes inuitat, dicens:

16. uenite, passibus mentis: audite, auribus cordis, et narrabo . Si Deum  non timetis, non narrabo. Non est quibus narretur, ubi timor Dei non est. Dei timor aperiet aures, ut sit, qua intret, quod narraturus sum. Scilicet quanta beneficia, preter illa, que dicta sunt, fecit anime meac, si uultis et uestre. Dedit enim, ut ad eum clamarem, et clamando in corde exultarem, etc. Et hoc est, quod dicit:

325 17. Ad ipsum ore meo clamaui, et exultaui sub lingua mea. Hoc ipsum factum dicit anime sue, ut ad Deum ore suo clamaret. Prius enim Ecclesia de Gentibus lapides adorabat atque ad simulachra muta clamabat. Iam imago Dei conuersa est ad creatorem suum. Et qui dicebat lapidi, Pater meus es tu: nunc dicit Deo, Pater noster, qui es in celis . Ore meo  clamaui, non ore alieno. Nam quando ad lapides clamabant, ore alieno clamabant. Quando ad Deum clamaui, quod ipse inspirauit, ad ipsum ore meo clamaui. Sub lingua uero exultare, est ex clamore uocis gaudium in corde concipere. Ipse est uerus clamor ad Deum, scilicet affectus cordis.  Ipsum publice predicaui: ipsum in secreto confessus sum. Parum est exaltare Deum lingua, sed et sub lingua: ut quod certus loqueris, tacitus hoc cogites. Ille clamat exultanter sub lingua, quem non remordet conscientia. Cuius autem conscientia peccatrix est, eius quoque oratio inutilis est . Quod manifeste declaratur, cum subditur:

18. Iniquitatem si aspexi in corde meo, non exaudiet Dominus. Quasi aspicitur in corde imquitas, quando ea mentis oculis placet, quando delectat, quando eam ipsa ratio approbat, et amat. Ea enim, que diligimus, libenter aspicere solemus. Sed quia  immundis et peccatoribus nichil est mundum : quicquid ab immundo corde deriuatur, siue sit oratio, siue predicatio, siue operatio, totum a Deo immundum et infructuosum reputatur. Ergo non exaudiet Deus precem, cuius ex iniquitate corruptam conspicit mentem. Noli igitur   illam in corde tuo aspicere, id est, intra te diligere. Quicquid letum promiserit, ut illiciat ad peccandum: quicquid triste minata fuerit, ut impellat ad malefaciendum, despici dignum est, ut calcetur: non conspici, ut acceptetur.

19. Propterea exaudiuit Deus, et attendit uoci deprecationis mee. Quid est propterea? Quia iniquitatem non aspexi in corde meo. Hinc Apostolus ait : Si cor nostrum non reprehenderit nos, fiduciam habemus, quia quicquid postulauerimus, accipiemus. Et hoc non ex nostris meritis, sed ex gratia ipsius. Propterea hoc subiunxit:

20. Benedictus Deus, qui non amouit orationem meam, et misericordiam suam a me. Sic enim peruenit ad resurrectionem iste, qui loquitur, ubi iam et nos spe sumus, et uox nostra ista est. Quandiu ergo hic sumus, hoc oramus Deum, ut non amoueat a nobis orationem nostram, et misericordiam suam, id est, ut perseueranter oremus nos, et perseueranter misereatur ipse. Multi tamen languescunt in orando, et  cum in nouitate sue conuersionis feruentes sint, postea frigide et negligenter securi fiunt. Pigrescit animus, interrumpitur oratio. Dormis tu, uigilat hostis, tentationes excrescunt. Propterea precepit Dominus, quia oportet semper orare, et nunquam deficere . Ergo non deficiamus in orando, securi de promissione: quia si differt, non aufert. Et pio affectu dicamus: Benedictus Deus, qui non amouit orationem meam, et misericordiam suam a me. Cum uideris  non a te amotam orationem tuam, securus esto, quia non a te amota misericordia ipsius.



326 TITULUS PSALMI LXuI.

1. Titulus sequentis psalmi est: In finem, in hymnis psalmus cantici Dauid. Psalmus iste conuenit Dauid prophete, siue cuilibet fideli: qui ideo dicitur psalmus, quia admonet ad confessionem. Et dicitur canticum, quia nobis proposuit maximam exultationem de illuminatione utriusque populi, scilicet Iudeorum et Gentium, que futura  erat per Christum. Psalmus, dico, habitus in hymnis, id est, in laudibus Dei: uel in hymnis, id est, inter illos, qui per excellentiam uocantur hymni. Intellexit enim propheta Deum esse laudandum de illuminatione, quam daturus erat mundo: de qua omnes debemus eum summo studio laudare. Hoc enim intendit admonere psalmus, qui nos dirigit in finem, id est, Christum. Materia est Christus illuminator. In prima parte precatur illuminationem. In secunda parte  hortatur ad utramque confessionem, id est, peccati et laudis. Et ponit caussam Deum iudicem equum: In tertia parte, qua repetit eumdem uersum, admonet ad eamdem confessionem: sed alia de caussa, scilicet, quia terra prius sterilis, modo in aduentu Filii dedit fructum suum. Et quia uidit esse omnia bona ex misericordia Dei, antequam dicat de illuminatione, misericordiam precatur dicens:



PSALMUS LXuI.

2. Deus misereatur nostri. Dimittendo peccata. Et benedicat nobis, id est, multiplicet nos et numero et uirtute: hoc uidelicet ordine, ut illuminet uultum  suum super nos. Id est, in superiori parte nostri, in mente nostra splendere faciat Filium suum, sapientiam suam, qui est uultus, et imago eius. Per Filium enim representatur Pater, sicut ipse ait: Qui uidet me, uidet et Patrem . Deinde subiungit, quod premiserat: Et misereatur nostri. Utrumque est enim nobis necessarium, et utrumque legimus scriptum : Et misericordia eius preueniet me : Et misericordia eius subsequetur me . Prima ergo misericordia est, de remissione peccatorum, de multitudine uirtutum, de illuminatione sapientie. Secunda misericordia est, uel bona, que largitur Deus, ut iam in nobis conseruare dignetur. Utrumque hortantur psalmi, ut nos benedicat Deus, et ut nos benedicamus Deum. Cum benedicit nos Deus, nos crescimus. Et cum benedicimus Deum, nos crescimus. Utrumque nobis prodest. Prior est in nobis benedictio Domini, et consequens est, ut et  nos benedicamus Dominum. Illa pluuia, iste fructus est : illuminet  uultum suum super nos: lumen suum nobis impressum, per nos obscuratum, et fere extinctum est per peccatum. Ipse ergo peccatum tollat et illuminet. Mittat radium sapientie sue. Tenebras nostras expellat, ut in nobis imago eius fulgeat. Quare conuertit se ad Dei familiarem locutionem, et dicit:

3. Ut cognoscamus in terra uiam tuam. In qua terra? In omnibus gentibus. Quam uiam? Salutare tuum, id est, Filium tuum, quo saluemur. Ipse enim ait: Ego sum uia, ueritas et uita . Ad hoc ergo miserere, ad hoc illumina, ut uiam cognoscamus, per quam ad te pertingere 327 ualeamus. Attende quomodo factus est nobis Christus uia. Euangelista dicat: uerbum caro factum est, et habitauit in nobis . In eo ergo, quod Deus factus est homo, data est nobis fiducia, ut homo possit fieri Deus. Et quia nostram carnem fecit immortalem, dedit nobis certitudinem, mortalem posse  pertingere ad immortalitatem. Hec est uia, quam ostendit nobis Deus in terra, qua gradiamur ad celestia. Et hec est fides nostra.

4. Confiteantur ergo tibi populi, Deus, confiteantur tibi populi omnes. Quia cognouerunt uiam tuam. Confiteantur iam peccata sua. Confiteantur et laudem tuam. Et non unus populus tantum, sed populi omnes: quia ad gratiam inuitantur omnes. Prius se accusent: prius se condemnent, ut sic postmodum digne te laudent. Quid times confiteri, o homo, qui non confitendo esse non potes occultus? Damnaberis tacitus, qui posses liberari confessus. Ad hoc exigit Deus confessionem, ut liberet humilem. Et quia ista confessio non ad supplicium ducit, sed ad gaudium: sequitur et dicit:

5. Letentur et exultent gentes. Letitia refertur ad animam: exultatio ad corpus. Cum ergo saluentur corpore et anima, letentur, et exultent gentes. Et dicit quare: quia iudicus populos in equitate. Reddendo  singulis secundum merita sua. Et quia propter hoc non multum laudaretur , ideo adiecit: Et gentes in terra dirigis: subaudis, ut recte uiuendo ambulent. Distorte erant gentes: uenit manus Dei: extenta est misericorditer, Direxit per iustitiam, quos tortuosos inuenit per culpam. Directe sunt gentes: ambulant in fide, gaudentes in Deo suo, pia opera facientes. Repetit ergo eundem uersum in exhortatione, quam premisit: sed aliam caussam subdit.

6. Confiteantur tibi populi, Deus: confiteantur tibi populi omnes. Audi caussam: Terra dedit fructum suum. Terra, que prius maledicta erat, et proferebat spinas et tribulos  facta est  fructificans dando fructum suum, id est, conuenientia opera sua. Omnis terra erat spinis plena. Accessit eradicantis manus: accessit  uocatio maiestatis eius, et misericordie. Cepit terra confiteri. Iam dat terra fructum suum. Fecit enim Deus, quod subiunctum est:

7. Benedicat nos Deus, Deus noster, benedicat nos Deus: et metuant eum omnes fines terre. Etiam  atque multipliciter benedicendo. Benedictio enim in multiplicatione solet maxime et proprie intelligi: quod in Genesi manifestum est. Nam quod fecit Deus lucem, et diuisit a tenebris: et fecit firmamentum, et discreuit mare ab arida: nusquam ibi dictum est: Benedixit Deus. uentum est ad ea, que fecunditatis habitura erant semen: et benedixit, dicens eis: Crescite et multiplicamini, et replete aquas maris: auesque multiplicentur super terram. Similiter et homini benedicens ait: Crescite et multiplicamini, et replete faciem terre . Patet itaque, quia in benedictione multiplicatio intelligitur.  Et notandum quod cum tertio diceret Deus, non ait, Metuunt eos, sed eum. In quo euidenter Trinitas est declarata, que trina 328 in personis, et una creditur in substantia. Et metuant  eum omnes fines terre. Sic abundanter in nomine Christi benedicat nos Deus, ut filiis suis impleat uniuersam faciem terre, adoptatis in regnum suum coheredibus unigeniti Filii sui . Bene autem ait: Et metuant eum, quia nulla in hoc mundo uera securitas. Beatus homo, qui semper est pauidus . Nescit homo diem, neque horam, quando transeat . Nescit utrum odio an amore dignus sit . Timeamus ergo Deum. Timeamus iudicium eius: ut postea securi esse ualeamus.



TITULUS PSALMI LXuII.

1. Sequitur titulus psalmi sequentis: In finem, psalmus cantici Dauid. Psalmus iste, qui est designatus cantici et maxime exultationis, attribuitur Dauid prophete, qui hic loquitur attendenti in finem, id est, in Christum: uel consideranti  ea, que in fine temporum erant uentura. Psalmus iste ideo est cantici, quia tale, quid unde nobis exultandum est, proponit: quia representat mysterium nostre reparationis. Est namque psalmus iste refertus Euangelicis sacramentis. Loquitur enim de passione, ubi dicitur: Domini Domini exitus mortis. De resurrectione, ubi dicitur: Exurgat Deus. De ascensione, ubi dicitur: Ascendisti in altum. De emissione Spiritus Sancti, ubi dicitur: Confirma Deus hoc quod operatus es in nobis. De incarnatione, ubi dicitur: Manda Deus uirtuti tue. Que omnia debent nobis esse cantica et exultatio. Materia est Christus exaltatus, et exaltans Ecclesiam. Intentio est nos admonere ad Christi exaltationem, ut cantemus Christo, et exaltemus eum. Hec quidem intentio notatur in psalmo in pluribus locis. Inuitat propheta omnes futuros filios Ecclesie, ut attendentes beneficia, que eis attribuentur per Christi passionem et resurrectionem, etc., ne in uacuum gratiam Dei recipiant , ne ingrati sint. Sed gratiam, que eis per hec mysteria data est, quam maxime celebrent uoce et opere, et in eadem gratia  omnimoda iocunditate in Domino exultent. Et notandum quod, sicut  sepe dictum est, ut magis affectum suum more prophetico exprimat, loquitur in psalmi principio sub figura optantis: tamen iuxta sententiam enunciatiue orationis, sic incipiens.



PSALMUS LXuII.

2. Exsurgat Deus, et dissipentur inimici eius. Iam  factum est. Resurrexit Christus, et dissipati sunt inimici eius per omnes gentes. Iudei in eo ipso loco, ubi inimicitias exercuerunt, debellati sunt, atque inde per cuncta dispersi. Et nunc oderunt, sed metuunt: et ipso metu faciunt, quod sequitur. Et fugiant, qui oderunt eum a facie eius. Fuga quippe animi est timor. Nam carnali fuga, quo fugiunt a facie eius, qui ubique est presens? Quo ibo  a spiritu tuo? Et quo a facie tua fugiam ? Animo ergo, non corpore fugiunt: timendo potius, quam latendo. Nec ab ea facie, quam non uident, sed ab ea, quam coguntur, ut uideant. Facies quippe eius appellata est presentia eius per  Ecclesiam eius. Fugiant ergo a facie eius. Timeant a presentia sanctorum et fidelium eius. 329 Siue a facie eius fugiant, sicut scriptum est: Tollatur impius, ne uideat gloriam Dei . De quibus adhuc subditur:

3. Sicut de ficit fumus, deficiant. Extulerunt enim  se ab ignibus odiorum suorum, in superbie [a 1Kb] cumulum: et ponentes in celum os suum, atque clamantes Crucifige crucifige eum , quasi uictores tumuerunt: sed mox uicti euanuerunt. Est autem proprium superborum, ut deficiant sicut fumus. Sicut enim fumus procedi ab igne: sic exaltatio eorum procedit ab ardore concupiscentie. Et sicut fumus quanto magis ascendit, tanto magis euanescit: sic superbus quo plus exaltatur in elatione, eo amplius deficit a ueritate. Adhuc quoque penam eorum exaggerat, cum subiungit:  Sicut fluit cera a facie ignis, sic pereant peccatores a facie Domini. Quamuis fortasse eos hoc loco significauerit , quorum duritia [a 1Kb] impenitentie lacrymis soluitur: tamen etiam aliud intelligi potest, ut futurum iudicium comminetur. Nam quia in hoc seculo, sicut fumus se extollendo defecerunt: ueniet illis in fine extrema damnatio, ut a Dei facie, idest, presentia pereant in eternum, cum ipse presentatus fuerit in sua claritate, uelut ignis ad penam malorum, lumenque bonorum. Peribunt quippe peccatores: non ut prorsus deficiant a substantia, sed sicut a facie ignis fluit cera, sic a terrore districti iudicis dissoluentur in conscientia. Postquam ostendit de Christi exaltatione quid contingat malis, consequenter insinuat quid de eadem proueniat bonis, dicens:

4. Et iusti epulentur, idest, reficiantur ipso scilicet Deo, qui erit omnia in omnibus . Et exultent in conspectu Dei. Non enim erit exultationis huius tamquam coram hominibus ulla inanis iactantia,  sed in conspectu eius qui sine errore inspicit quod donauit. uel exultabunt iusti in conspectu Dei, quia ipsum facie ad faciem uidebunt . Unde adhuc recte subditur: Et delectentur in letitia. Tunc quidem letitia delectabilis erit, quando timor et sollicitudo omnis exclusa fuerit, quando eterna permanebit securitas et secura eternitas. Deinde  se ad ipsos conuertit, quibus tantam spem dedit. Et hic uiuentes alloquitur et hortatur:

5. Cantate Deo, psalmum dicite nomini eius. Admonet ut ea que dicuntur, opere compleantur. Discreuerunt quidam inter canticum et psalmum, ut quoniam canticum ore profertur, psalmus autem adhibito uisibili organo, idest, psalterio canitur, per canticum significari uideantur intelligentie mentis, per psalmum uero opera corporis. Ita ergo quidam discreuerunt, ut Cantate Deo, dictum uideatur, quia que in seipsa mens agit, Deo nota sunt, sed ab hominibus non uidentur. Opera uero bona quoniam  ideo uidenda sunt ab hominibus, ut glorificent Patrem nostrum qui in celis est : merito dictum sit: Psallite nomini, idest, diffamationi eius, ut laudabiliter nominetur. Cantat Deo qui uiuit Deo. Psallit nomini eius, qui operatur in gloriam eius. Ita cantate Deo: ita psallite Deo, idest, sic uiuendo, sic operando. Et etiam iter facite ei, idest, corda auditorum predicando ei aperite. Qui, idest, ipse cui uiam parare debetis, Ascendit super occasum. uicit 330 mortem, sicut per prophetam suum ait: Ero mors tua, o mors . Iter facite Christo , ut per speciosos pedes euangelizantium, peruia sint ei corda credentium. Ipse enim ascendit super occasum, cum resurgendo uicit corporis casum. Illi etiam iter faciunt Christo, qui a prauis cogitationibus corda mundant, et ea fide et bonis moribus atque uirtutibus ornant. Quod ubi factum fuit domus pudici pectoris templum repente fit Dei. Et debetis ei iter facere, quia Dominus nomen est illi. Hoc nomen quod est Dominus,  specialiter ei congruit: quia ipse per se dominatur: et nemo potest dominari, nisi per ipsum. Et quia opus bonum et predicatio Dei etiam cum alacritate debet fieri, recte subiunctum est: Exultate in conspectu eius. Dum enim facitis iter ei, dum preparatis qua ueniat, gentesque possideat, multam passuri estis in conspectu hominum tristitiam. Sed uos  non solum nolite deficere, sed etiam exultate, non in conspectu hominum, sed in conspectu Dei: Spe gaudentes, in tribulatione patientes . Illi autem qui uos modo turbant, postmodum turbabuntur a facie eius. Audituri enim sunt in iudicio: Ite in ignem eternum . Turbabuntur a facie eius. Cuius eius?

6. Patris orphanorum, et iudicis uiduarum. A facie iusti et ueri Dei, qui turbat impios, ut seuera potestas:  colligit uiduas et orphanos, ut pius pater. Beati orphani et uidue, qui talem Patrem habent et Iudicem. Hi autem sunt illi orphani et uidue, quibus diabolus pater et maritus mortuus est. Ipsi sunt qui dicunt: Quoniam pater meus et mater mea dereliquerunt me, Dominus autem assumsit me . De his  orphanis et uiduis, idest, spei secularis societate destitutis, Dominus sibi templum fabricat, de quo consequenter dicit: Deus in loco sancto suo. Quem locum euidentius ostendit, cum subdit:

7. Deus qui inhabitare facit, plures homines, Unius moris in domo, idest, unius uoluntatis secundum fidem et caritatem in una Ecclesia. Hi sunt, de quibus legitur: Erat eis cor unum et anima una . Unius quidem moris sunt, quorum propositum non mutatur in diuersa. In talibus est Deus, tamquam in loco sancto suo. Nam sicut in magna hominis domo, non in qualicumque loco requiescit dominus eius, sed aliquo utique secretiore et honoratiore loco: sic Deus non in omnibus habitat, sed in his tantum  qui unius moris sunt, qui unanimiter et concorditer uiuunt. Nec hoc suis uiribus debent adscribere, quia non sunt ipsi qui faciunt: sed Deus hoc per eos facit, qui inhabitare facit unius moris in domo: cuius adhuc gratia magis commendatur, cum subinfertur: Qui educit uinctos in fortitudine. uinctum enim tenebat hostis antiquus genus humanum, quod sua quidem fortitudine Dominus liberauit. uincti in inferno et Patriarche et Prophete detinebantur, quos magna secum uirtute eduxit. uinctus erat Petrus, quem ex Herodis carceribus extraxit . Soluit et grauia uincula peccatorum quibus impediebantur ne ambularent in uia preceptorum. Similiter eos qui exasperant, idest, ita fortiter et potenter educit alios, qui resistendo iustitie Deum ad iram prouocant. Qui habitant in sepulcris, idest, consentiunt uoluptatibus carnis: 331 que caro est sepulcrum anime, quia ibi anima carni consentiens putrescit, sicut caro in sepulcro. Illi  compediti forsitan  uolunt, nec ambulare possunt; Deumque deprecantur, ut possint; eique dicunt: De necessitatibus meis erue me . A quo exauditi gratias agunt, dicentes: Dirupisti uincula mea . Isti autem exasperantes, qui habitant in sepulcris, in eo genere sunt, quod alio loco Scriptura significat, dicens: A mortuo ueluti qui non sit, perit confessio . Unde est et illud: Peccator cum uenerit in profundum malorum, contemnit . Aliud est enim desiderare, aliud oppugnare iustitiam, aliud a malo uelle liberari, aliud mala sua defendere, potius quam fateri: utrosque tamen gratia Christi educit in fortitudine. Qua fortitudine, nisi ut aduersus peccatum usque ad sanguinem certent? Ex utroque enim genere fiunt idonei, quibus constituatur locus sanctus eius. Illi soluti, illi resuscitati. Et hoc quod modo spiritualiter adimpletur, prius figuraliter ostendebatur. Quomodo? sequitur et dicit:

8. Deus, cum egredereris in conspectu populi tui, per columnam nubis in die, et per splendorem ignis  in nocte . Cum pertransires in deserto. Ducendo populum tuum per desertum.

9. Terra mota est. Moueri enim uidebatur mons Sina. Etenim celi distillauerunt manna . A facie Dei Sinai, idest, Dei habitantis in illo monte. A facie Dei Isrel, idest, Dei cuius erat populus Isrel. Tu qui tanta miracula tunc fecisti, facies quoque quod subiunctum est:

10. Pluuiam uoluntariam segregabis, Deus, hereditati tue, et infirmata est. Tu uero perfecisti eam. Sed iam mysteriorum secreta, Domino reuelante, uideamus. Egressus eius intelligitur, cum apparet in operibus suis. Apparet autem non omnibus, sed eis qui nouerunt opera eius intueri. Non enim ea opera nunc dico, que conspicua sunt omnibus, hoc est, celum, terram, mare, et uniuersa que in eis sunt. Sed  opera quibus educit in fortitudine compeditos: similiter exasperantes, qui habitant in sepulcris: et facit eos unius moris in domo. Sic egredietur coram populo suo, idest, coram eis, qui istam gratiam eius intelligunt. Denique sequitur, Dum transires in deserto, terra mota est. Desertum erant Gentes, que ignorabant Deum. Desertum erat, ubi lex nulla ab ipso Deo data erat, ubi nulli Prophete habitauerant, qui Dominum uenturum esse predixerant. Cum ergo transires in deserto. Cum predicareris in Gentibus, terra mota est: terreni homines ad fidem excitati sunt. Sed unde mota est? Etenim celi distillauerunt a facie Dei Sinai. Etenim ut terra mota esset ad fidem, cum in deserto Gentium transiret Euangelium, celi distillauerunt a facie Dei. Hi sunt celi de quibus in alio psalmo cantatur: Celi enarrant gloriam Dei . De his quippe paulo post ibi dicitur, non sunt loquele neque sermones quorum non audiantur uoces eorum. Non autem celi a seipsis distillauerunt: sed a facie Dei Sinai, idest, Dei inhabitantis  eos, sicut habitat in monte Sina. Ipsi sunt montes de quibus dicitur: Leuaui oculos meos in montes . Et iterum: Illuminans tu mirabiliter a montibus eternis . Et ipse est Deus Isrel, idest, populi uidentis Deum. Et sicut celi distillauerunt manna , sic tu Deus pluuiam uoluntariam, idest, gratuitam gratiam, segregabis 332 hereditati tue, idest, segregatim dabis Ecclesie tue. Pluuia uoluntaria merito gratia Dei intelligitur, quia nullis precedentibus meritis, gratis datur. Si enim gratia , iam non ex operibus: alioquin gratia iam non est gratia . Hec pluuia uoluntaria genuit nos uerbo ueritatis. Hanc pluuiam segregauit Deus hereditati sue. Et infirmata est. Agnouit enim non se esse aliquid per seipsam, non uiribus suis, sed gratie Dei tribuendum esse quod est. Agnouit quod dictum est: In infirmitatibus meis gloriabor . Et iterum: Noli altum sapere, sed time . Ipsa  infirmata est. Tu uero perfecisti eam, quia uirtus in infirmitate perficitur . Infirmata est in se, ut perficiatur in te.

11. Animalia tua habitabunt in ea. In hac hereditate animalia inhabitant, quia inter sanctam Ecclesiam mites et mansueti  humiliter uiuendo perseuerant. Siue animalia Dei Doctores et prelati Ecclesie possunt intelligi, qui in hac hereditate inhabitant: atque super se aliorum onera compatiendo portant. Ibi Scripturis sacris tamquam feno quodam spirituali nutriuntur, et celesti fonte sanctoque Spiritu imbuuntur. Et bene cum ait, Animalia, subiunxit, Tua, idest, tibi subdita, non sibi libera. Et hanc pluuiam Parasti in dulcedine tua pauperi, Deus. Gratiam tuam humili contulisti, non ex suis meritis, sed ex sola dulcedine tue caritatis. Quia dilexisti pauperes, ideo eos tua gratia ditasti. Et apte ait, In dulcedine tua. Quid enim  dulcius caritate?  Opus autem gratie non ex timore pene perficitur, sed ex amore iustitie. Deinde ostendit parationes quas pauperi suo Deus fecit. Ait enim:

12. Dominus dabit uerbum euangelizantibus uirtute multa. Ego  dabo uobis os et sapientiam, cui non poterunt resistere omnes aduersarii uestri . Et iterum: Aperi os tuum, et implebo illud . Hec sunt cibaria que suis animalibus in sua hereditate largitur Deus. Que quantum dulcedinis habeant, unum ex his animalibus insinuat, ubi ait: Quam dulcia faucibus meis eloquia tua super mel ori meo . Euangelizantibus  uirtute multa, hoc est, in constantia magna. Occidi enim possunt, sed flecti nequeunt. Audi uirtutem euangelizantium. Quis  nos separabit a caritate Christi? Tribulatio, an angustia, an persecutio, an fames, an nuditas, an periculum, an gladius? Scimus quia neque mors, neque uita, neque creatura aliqua poterit nos separare a caritate Dei,  que est in Christo Iesu . Quia Dominus dabit uerbum euangelizantibus.

13. Rex uirtutum dilecti dilecti, idest, Deus Pater, qui est Rex uirtutum. Que uirtutes sunt dilecti dilecti, idest, Filii sui. Dilectus enim quando non ponitur quis dilectus, antonomastice Filius unicus intelligitur. Quod autem dicit Dilecti dilecti, ipsum nomen replicat loco pronominis: ac si dicat dilecti sui. Talis locutio in Scriptura diuina frequenter inuenitur, ut est illud: Fecit Moyses sicut precepit Dominus Moysi , idest, sibi: uel ita potest legi: Tu dicis uirtutum dilecti: Cuius dilecti? omnino, inquit, et super omnia semperque dilecti. De quo dicit ipse Pater: Hic est Filius meus dilectus, in quo mihi bene complacui. Huius quidem dilecti sunt uirtutes omnes . Et ipse est Dei uirtus et sapientia . 333 Et quisquis fortis est, per Christum est fortis. Sed quia Filius nichil habet a se, nisi a Patre , merito Deus Pater rex dicitur uirtutum  dilecti Filii sui. Cui dicit ipse dilectus: Omnia mea tua sunt . Et iterum: ego a me facio nichil. Pater meus usque modo operatur, et ego operor . Cum itaque dixisset, Dominus dabit uerbum euangelizantibus uirtute multa: quia ipsa uirtus ab eo regitur, eique militat a quo datur. Ipse  Dominus est rex uirtutum dilecti, deinde sequitur: Et speciei domus diuidere spolia. Ac si  diceretur: Dilecti etiam Christi, diuidendo spolia. Speciosam quippe domum, id est, Ecclesiam Christus fecit diuidendo illi spolia, sicut speciosum est corpus distributione membrorum. Spolia porro dicuntur, que uictis hostibus detrahuntur. Hoc quid sit, Euangelium nos admonet, ubi legimus: Cum fortis armatus custodit atrium suum, in pace sunt ea que possidet. Si autem fortior eo superueniens uicerit eum, uniuersa arma auferet in quibus confidebat, et spolia eius distribuet . Fortis armatus diabolus est, qui hunc mundum possidebat.  Sed Christus eo fortior superueniens ipsum deuicit: arma abstulit, spolia distribuit. Hec uasa Dominus mundans remissionem peccatorum. Hec spolia sanctificans hosti erepta prostrato, atque alligato, diuisit ea speciei domus sue, alios constituens Apostolos, alios prophetas, alios pastores et doctores, in opus ministerii, in edificationem corporis Christi . Sicut enim corpus unum est, et membra habet multa: omnia autem corporis membra, cum sint multa, unum corpus est. Sic et Christus . Nunquid omnes Apostoli? Nunquid omnes prophete? Nunquid omnes uirtutes? Nunquid omnes dona habent curationum? Nunquid omnes linguis loquuntur? Nunquid omnes interpretantur? Omnia autem hec operatur unus atque idem spiritus, diuidens propria unicuique prout uult . Hec est species domus, cui diuiduntur spolia: ut amator eius hac pulchritudine accensus, exclamet: Domine, dilexi decorem domus tue . Iam in eo  quod sequitur, se ad ipsa membra, de quibus fit species domus alloquendo conuertit, dicens:

14. Si dormiatis inter medios cleros. O uos  qui tanquam spolia speciei domus diuidimini, si dormiatis, id est, si a strepitu seculari remoti quiescatis inter duo Testamenta, que media, id est, communia habendo utrique pareatis, scilicet, ut hoc, quod per figuram dictum est in priori, in secundo spiritualiter impletum esse intelligatis: eritis, Penne columbe deargentate. Id est, ornamentum et exaltatio Ecclesie. Quia sicut columba per pennas sublimatur: ita Ecclesia per uestras predicationes ad celestia exaltabitur. Sancta Ecclesia merito dicitur columba, quia fel amaritudinis non habet: et quia uirtute simplicitatis pollet, de qua alibi dictum est: Una est columba mea . Deargentata est autem, quia diuinis eloquiis erudita. Eloquia namque Domini in alio loco dicuntur argentum igne examinatum, terre purgatum septuplum . Si  ergo istis cleris duo Testamenta significantur: quid aliud admonemur, nisi ut ea Testamenta inter se consentire, non repugnare nouerimus, sed intelligendo acquiescamus? nosque simus eorum concordie signum atque documentum, cum alterum 334 aduersus alterum nichil dixisse sentimus, et cum pacifica admiratione quasi extasis sopore monstramur. Per cleros ideo diuinam Scripturam intelligimus, quia cleros Grece interpretatur sors Latine. Diuinam autem Scripturam nullo humano habuimus arbitrio, sed sola sorte, id est, sola Dei electione. Alius hic  occurrit sensus forte anteponendus, ut cleros multo probabilius ipsas hereditates intelligamus: ut quoniam hereditas ueteris Testamenti est terrena felicitas, hereditas uero noui Testamenti est terrena immortalitas: dormire sit inter medios cleros, nec illam querere ardenter, et adhuc istam expectare patienter. Nam qui Deo propterea seruiunt, uel potius seruire nolunt: dum querunt in hac uita felicitatem, ablatus est somnus  ab eis, et non dormiunt. Flammantibus [Inflammantibus] enim cupiditatibus agitati in flagitia et facinora propelluntur: nec omnino requiescunt desiderando ut acquirant: metuendo ne amittant. Qui autem me audit  habitabit in spe, et requiescet sine timore ab omni uanitate. Hoc est  dormire inter medios cleros, idest, inter medias hereditates, nondum in re, sed tamen in celestis hereditatis spe habitare: et a terrene felicitatis iam cupiditate conquiescere. Cum autem uenerit, quod speramus: non iam inter duas hereditates requiescimus, sed in noua et uera, cuius uetus erat umbra, regnabimus. Et quia tam bene dormierant Apostoli, eis uelut pennis nunc uolitat, et laudibus exaltatur Ecclesia. Quorum exemplo dum sic etiam ceteri dormiunt, adduntur penne, quibus usque in finem seculi sublimiter predicetur; Et posteriora dorsi eius in pallore auri erunt, id est, in nitore sapientie. Per quem nitorem intelligimus  caritatem. Calor enim sapientie diuine est caritas. Sed quare a dorso, et non a pectore? An quia ibi sunt quomodo radices alarum? Caritas autem omnia suffert . Et  scriptum est: Alter alterius onera portate, et sic adimplebitis legem Christi . uel aliter: Quid sunt ipse ale, nisi duo precepta caritatis, in quibus tota lex pendet, et prophete ? Quid ipsa sarcina leuis, nisi ipsa caritas, que in istis duobus preceptis impletur? Quicquid enim difficile est in precepto, leue est amanti. Nec ob aliud intelligitur recte dictum, Onus meum leue est : nisi quia dat Spiritum sanctum, per quem datur caritas in cordibus nostris : ut amando liberaliter, faciamus, quod timendo, qui facit, seruiliter facit. Posteriora ergo dorsi eius in pallore auri sunt, quia quicquid portat Ecclesia, quidquid tolerat: totum in amore facit, totum in sapientia, totum in hilaritate. Corde est simplex, uerbo lucida, opere preclara.  Quamdiu hoc facit, determinat tempus, dicens:

15. Dum discernit celestis reges super eam. Id est, quamdiu Filius Dei ordinat et constituit sanctos et prelatos, qui bene regnat et se et alios super eam, uidelicet columbam. Quis est iste celestis, nisi ille qui ascendit super omnes celos, ut impleret omnia ? Et quid est, aliud reges discernere super eam, nisi in opus ministerii, in edificationem corporis Christi preparare ? Dicuntur etiam  illi reges utique a regendo, et quid magis, quam carnis concupiscentias? ne regnet peccatum in eorum mortali corpore ad obediendum desideriis eius: nec exhibeant 335 membra sua arma iniquitatis peccato, sed exhibeant se Deo tanquam ex mortuis uiuentes: et membra sua arma iustitie Deo . Sic enim erunt reges primitus discreti ab alienigenis, quia non sunt iugum ducentes cum infidelibus. Deinde discreti inter se concorditer muneribus propriis:  ut autem discernantur, Niue dealbabuntur in Selmon. Accipient remissionem peccatorum ab illo, qui ait: Si fuerint peccata uestra sicut coccinum, tanquam nix dealbabuntur . Bene ergo ait, In Selmon, quod interpretatur umbra, id est, in Christo. Constat autem umbra ex lumine et corpore. Illud lumen uerum, quod uerbum erat in principio apud Deum , ut quasi umbra fieret nobis, uerbum caro factum est, et habitauit in nobis. Deo scilicet homo tanquam lumini corpus accessit, et in eum credentes umbra protectionis operuit. Niue igitur in Selmon dealbantur, qui per gratiam que in Christo est, a peccatorum maculis mundantur. Selmon dico,

16. Mons Dei, mons pinguis. Christus enim prerogatiue dicitur, Mons Dei Patris, per eminentiam Deitatis. Intantum autem pinguis, ut in eo corporaliter habitaret omnis plenitudo diuinitatis . Nec solum in se pinguis extitit, sed et de se alios pinguauit. Unde et subditur: Mons coagulatus: secundum  illos, quos lacte nutrit. Mons pinguis: secundum maiores, quos per uberiorem dulcedinem sue sapientie reficit. Nam et ipsum lac unde fit caseus, miro modo significat gratiam. Manat quippe ex abundantia uiscerum maternorum, et misericordia delectabili paruulis infunditur gratis. Et quia nonnulli de Christo dubitauerunt, et quosdam sanctos illi cequales in gratia crediderunt: redarguit eos de errore, cum subiungit:

17. Ut quid suspicamini montes coagulatos? Nam et ceteri Sancti montes Dei dicti sunt. Nec defuerunt, qui eum dicerent, alii Ioannem Baptistam, alii autem Heliam, alii uero Ieremiam, aut unum ex prophetis . Ad quorum errorem compescendum, aliam excellentiam adhuc insinuat, in quo hunc sanctum montem ab aliis montibus sanctis differre probat. Ait ergo: Mons in quo beneplacitum est Deo habitare in eo. Deo patri placuit habitare in isto monte, qui paratus est in cacumine montium,  cui dicit: Tu es Filius meus dilectus, in quo mihi bene complacui . Nec habitat Deus in eo per particularem gratiam, sicut in ceteris Sanctis, siue ad tempus. Et hoc probat, cum subdit: Etenim Dominus habitabit in finem. Id est, in perfectionem habitationis. Intantum habitat in eo, ut plus habitare non possit: scilicet in unitate persone, et equalitate potentie. Non quia  in aliis non habitat, sed quia in aliis per ipsum. In ipso quippe habitat omnis plenitudo diuinitatis: non umbraliter, sicut in templo a Salomone facto, sed corporaliter  et solide atque ueraciter: quoniam Deus erat in Christo mundum reconcilians sibi . uel ideo dicit, Dominus habitabit in finem: quia hoc melius manifestabitur in fine, quando in sua apparebit maiestate , et equalitate. uel Dominus iehsu Christus habitabit in Sanctis suis, perducens in finem, hoc est in seipsum. Finis enim legis Christus ad iustitiam omni credenti . Postquam  ostendit altitudinem Christi, consequenter insinuat, quid inde sue Ecclesie proueniat. Ac si dicatur: Ecce 336 mons magnus atque incomparabilis Dominus iehsu: quid erunt illi, qui putabantur montes coagulati?

18. Currus Dei, inquit, erunt. Et ne pauci estimentur, adiungit, Decem millibus multiplex millia letantium. Quis enim auriga? Dominus in eis, inquit. Ubi? in Sinai in sancto. Ingentem itaque multitudinem sanctorum, atque fidelium, qui portando Deum fiunt quodammodo currus Dei, significauit hoc nomine, ponens finitum pro infinito. Hanc inhabitando et regendo sicut bonus auriga perducit in finem, tanquam currum suum, uelut in locum aliquem destinatum. In eo autem, quod multiplex in decem millibus dicitur, perfectio doctrine commendatur: quia decem propter Decalogum significat doctrinam: mille, quia perfectus est numerus, designat perfectionem.  Currus ergo Dei multiplex in decem millibus existit: quia numerus sanctorum secundum decem precepta legis multipliciter et perfecte uiuit. Mirifice autem, cum dixisset, Millia letantium, continuo subiecit: Dominus in illis. Ne miremur, quod letentur: Dominus enim in illis. Ideo etsi sunt quasi tristes, semper tamen gaudentes . Nec iam ipso fine, quo nondum uenerunt: sed spe sunt gaudentes, in tribulatione patientes . Quoniam Dominus in illis in Sinai in sancto. Id est, in mandato. Sina enim interpretatur mandatum. Et Apostolus dicit; Quia lex quidem sancta, et mandatum bonum et sanctum . Sed quid prodesset mandatum, nisi Dominus ibi esset? de quo dicitur; Deus est enim, qui operatur in uobis, et uelle et operari pro bona uoluntate . Itaque Dominus in eis, in mandato adiuuans eos, ut faciant mandatum. Quomodo in eis? Caritas enim Dei diffusa est in cordibus nostris per Spiritum sanctum, qui datus est nobis : et hec est, qua mandatum impletur, et  ideo millia letantur. Quomodo hoc factum est? Conuertit ad ipsum, qui fecit, et quomodo sit factum, nobis ostendit, dicens:

19. Ascendisti in altum, id est, in celum resurgendo. Cepisti captiuitatem. Id est, genus humanum, quod diabolus captiuauerat per peccatum, redemisti. Accepisti dona in hominibus: sicut alibi dicitur: et dabo tibi Gentes hereditatem tuam, et possessionem tuam terminos terre . A Domino Deo nostro capta est nostra captiuitas, ut fieret libertas. Hinc Petro dictum est: Ex hoc iam homines eris capiens . Capti ergo sumus, quia subiugati: sub leue illud iugum missi, liberati a peccato, cuius serui eramus , et iustitie serui facti, cuius liberi fuimus. Unde et ipse in illis est, qui dedit dona hominibus, et Accepit dona in hominibus: ideoque in ista captiuatione, in isto cursu, sub isto iugo non sunt millia plorantium, sed millia letantium. Dominus quippe in illis in Sinai, in sancto. Et uere erant  captiuitas, quos tu accepisti: Etenim non credentes, inhabitare Dominum Deum. Non credentes ipsi sunt captiuitas. Non credendo enim possidebantur a diabolo, qui operatur in filiis diffidentie . In quibus et uos  fuistis aliquando, cum uiueretis in eis . Fides eos inde liberauit, ut iam credentes inhabitentur a Deo, facti domus Dei, et currus Dei millium letantium. Unde qui hec canebat, in spiritu ea preuidens, impletus et ipse letitia eructauit hymnum, dicens:

337. 20. Benedictus Dominus die quotidie. Id est, assidue usque in finem. Et quoniam currum illum duci uidit in eternum: sequitur et dicit: Prosperum iter faciet nobis, Deus salutarium nostrorum. Omnia enim cooperantur in bonum his, qui secundum propositum uocati sunt sancti : et non permittit eos tentari supra, quam ferre possunt, sed facit etiam ex tentatione prouentum . Propterea enim recte dicitur salutarium Deus, quia iter  nostrum dirigit ad salutem, atque intantum prosperum facit, ut de hoc mundo faciat transire ad Patrem, et fiat, quod ipse Dominus ait: uolo: ut ubi ego sum, et ipsi sint mecum . Quis est iste Deus? Sequitur et dicit:

21. Deus noster, Deus saluos faciendi. Multum  gratia commendatur. Quis enim saluus esset, nisi ipse sanaret? Sed ut occurreret cogitationi: cur ergo morimur, si per eius gratiam salui facti sumus? continuo subiecit: et Domini, Domini exitus mortis. Tanquam diceret: Quid indignaris humana conditio, te habere exitum mortis? et Domini tui exitus non alius, quam mortis fuit. Potius ergo consolare, quam indigneris. Patienter ergo etiam ipsam mortem feramus, illius exemplo, qui licet peccato nullo esset debitor mortis, et Dominus esset, a quo nemo animam tolleret, sed eam ipse a semetipso poneret, etiam ipsius fuit exitus mortis. Sed quamuis  humilis moreretur, tamen condemnabit superbos. Et hoc est, quod subdit:

22. uerumtamen Deus confringet capita inimicorum suorum. Capita confringere, est superbas mentes humiliare. Iuxta, quod scriptum est: Omnis qui se exaltat humiliabitur . Confringet etiam uerticem capilli, id est, elationem cogitationis, perambulantium in delictis suis: id est, perseuerantium in peccatis. Confracta sunt etiam inimicorum capita, id est, dominationes et imperium infidelium, et quotidie frangitur: ut uni capiti Christo totus mundus subiiciatur. uel per capita possunt intelligi capitalia, id est, criminalia peccata. Per uerticem uero capilli minuta et uenialia ualent designari. In quibus quisquis delectando ita perambulat, ut corrigendo dum uiuit, non finiat: ipse Deus post mortem non minutus in deitate, confringet et destruet eum districti iudicii sui animaduersione. Per capillos ideo cogitationes accipimus, quia sicut capilli adherent capiti, sic cogitationes menti. Bone  autem cogitationes ornant mentem: male deturpant. Quosdam confringet, quosdam ad se conuertet: ita quod alios faciat martyres, alios uero predicatores. Et ad hoc confirmandum introducit Dominum loquentem sic:

23. Dixit Dominus, id est, firmiter disposuit: Ex Basan conuertam in profundum maris. Basan interpretatur confusio. Et ex confusione peccati  fit conuersio ad Deum. Inde est, quod Publicanus nec audebat oculos ad celum leuare. Ita se considerans confundebatur, sed descendit iustificatus . Item Basan interpretatur siccitas. Talis erat anima, que dicebat: Anima mea sicut terra sine aqua tibi . Et beati qui esuriunt et sitiunt iustitiam, quoniam ipsi saturabuntur . Deinde quid profundum maris, nisi profundam malitiam significat peccatoris? Unde scriptum est: Peccator cum uenerit in profundum malorum, 338 contemnit . In profundum maris peccator  conuertitur, quando ad propriam conscientiam, Domino impellente, retruditur, ut mala, que gessit, recogitet, atque ea penitendo deploret. Hinc est, quod Deo dicitur a quodam penitente: Recognitabo tibi annos meos in amaritudine anime mee . Tunc quippe est uera conuersio, quando anime fit amarum, hoc quod ante fuerat dulce peccatum. Conuertit ergo Deus in profundum ad eos quosque liberandos, qui erant desperatissimi peccatores. Que conuersio, quam perfecta sit, insinuat, cum subiungit:

24. Ut intinguatur pes tuus in sanguine. Unusquisque predicator dum deambulando, uerbum Dei annuntiat, in membris Christi pedis officium seruat. Unde scriptum est: Quam speciosi pedes eorum, qui annuntiant pacem, qui annuntiant bona ! Talis pes erat Paulus, cum diceret: Non solum alligari, sed et mori paratus sum pro nomine Iesu . Pes ergo Dei in sanguine intingitur, quando predicator Christi pro fide Euangelica coloratur martyrio.  Deinde adiungit: Lingua canum tuorum ex inimicis, ab ipso. Eos ipsos , qui usque ad sanguinem fuerant certaturi, etiam canes uocat: non detestabiles, sed laudabiles: Domino suo fidem seruantes, et pro eius domo contra inimicos latrantes. Non enim tantummodo canum dixit, sed Canum tuorum: nec eorum dentes, sed lingua laudata est. Quos propheta ex inimicis futuros esse predixit, per illam scilicet conuersionem, de qua superius loquebatur. Ex inimicis ergo fecit misericors Deus amicos suos: ut qui erant blasphemantes, postmodum fierent predicantes, et qui Christum persequebantur, deinde pro Christo morerentur . Et ueluti quereretur, unde hoc illis tantum bonum? continuo responsum est: Ab ipso, subaudis Deo. Nam quando id possent a siepsis? Etenim cum inimici essemus, reconciliati sumus Deo per mortem ipsius . Unde et subditur:

 25. uiderunt ingressus tuos, Deus. Qualiter ingressus es in hunc mundum, qualiter incarnatus, qualiter humanatus, qualiter occisus, qualiter exaltatus, et glorificatus. uiderunt, crediderunt, atque eosdem ingressus prout potuerunt, imitando secuti sunt. Cuius ingressus? Non angeli, non patriarche, non prophete, non cuiuslibet iusti: sed Ingressus Dei mei. Quia ad utilitatem meam carnem assumes, qui es Deus genitus a Patre Regis mei. Qui eris rex meus in humanitate. Hoc est, Tui ingressus non sunt uilipendendi, quia eris Deus et homo, reparans homines et regens. De quo recte subditur: Qui est in sancto. Non enim habitat Deus in corpore subdito peccatis , sed in eo, cuius conscientia sancta est et pura.

26. Ad hos ingressus insinuandos: Preuenerunt principes, id est, primitiui predicatores Apostoli, quibus super Ecclesiam datus est principatus. Preuenerunt ergo ceteros, sicut principes et magistri; et non soli, sed coniuncti psallentibus. De quorum bonis operibus, tanquam uisibilibus organis, glorificaretur  Deus. Qui principes tanquam ministri et prepositi, erunt, In medio iuuencularum, id est, Ecclesiarum, que adhuc erant nouelle, sicut primitiue Ecclesie. Ipsarum dico, tympanistriarum, id est, carne mortificata. Deum laudantium. Tympana enim  339 siccato corio fiunt et extenso. Propter hec omni a bona, o fideles,

27. In Ecclesiis benedicite Deo. Ubi est locus benedicendi. Quia qui extra Ecclesiam sunt, Deum digne laudare non possunt. Deo dico, Domino, qui nos creauit et regit. Illi  benedicite de fontibus, idest, propter fontes: propter sanctos Apostolos, qui uos spirituali doctrina reficiunt. Fontibus dico, Isrel. Idest, procedentibus ex Iudea. Inde quippe  prius elegit, quos fontes faceret. Nam inde sunt electi Apostoli, et hi primitus audierunt: Qui biberit de aqua ista, quam ego dabo, non sitiet unquam: sed fiet in eo fons aque salientis in uitam eternam .

 28. Ibi Beniamin adolescentulus in mentis excessu. Ibi . Paulus nouissimus Apostolorum, qui dicit: Nam et ego Isrelita sum, ex semine Abrahe, de tribu Beniamin : qui factus est in excessu mentis, cum usque ad tertium celum raperetur, et audiret ineffabilia uerba, que non liceret homini loqui. Siue  in corpore, siue extra corpus, ego nescio, Deus scit . Et unde sunt principes, qui preuenerunt? sequitur, et dicit: Principes Iuda, duces eorum principes Zabulon, principes Nephthali. Hebrea sunt quippe  ista nomina, quorum Iuda, confessio dicitur interpretari: Zabulon habitaculum fortitudinis: Nephthali dilatatio mea. Que omnia uerissimos nobis insinuant principes Ecclesiarum, dignos ducatu, dignos imitatione, dignos honoribus: Martyres namque in Ecclesiis locum [a 1Kb] suum tenent, atque apice sancte dignitatis excellunt. Iam uero in martyrio prima confessio est: et pro illa quidquid acciderit, tolerandi, sequens assumitur fortitudo. Deinde post omnia tolerata, finitis  angustiis, latitudo sequitur in premiis. Potest et sic intelligi: ut  confessio sit in fide, fortitudo in spe, latitudo in caritate. Fidei quippe res est, ut corde credatur ad iustitiam: ore autem confessio fiat ad salutem . In passionibus autem tribulationum [b 1Kb] tristis est: sed spes fortis est. Si enim, quod non uidemus speramus: per patientiam exspectamus . Latitudinem uero prestat caritatis in corde diffusio. Nam consummata caritas foras mittit timorem . Qui timor tormentum habet per anime angustias. Principes ergo Iuda duces eorum, qui in Ecclesiis benedicunt Dominum. Principes Zabulon, principes Nephthalim. Principes confessionis, fortitudinis,  latitudinis: principes fidei, spei, caritatis. Tantis principibus adiunctis tibi,

29. Manda Deus, precipe uirtuti tue, Filio tuo, per quem uirtuose operaris. Ipse enim principum imperator: ipse est uirtus et sapientia tua , per quem facis, quidquid facis. Iussio tua, uoluntas tua. Manda uirtuti tue: tua uoluntas impleatur: tua potentia declaretur. Confirma, Deus, hoc quod operatus es in nobis. Manda uerbo, ut fiat. Manda, per uerbum. Confirma, per Spiritum sanctum. Manda, [c 1Kb] dicendo: confirma, adiuuando. Iube quod uis, fac quod iubes. Quod si feceris, fiet quod sequitur:

30. A templo tuo in Ierusalem, que est libera mater nostra. Et ipsa est templum sanctum tuum. 340 Ab hoc templo tuo, Tibi offerent reges munera. Scilicet seipsos, siue laudis sacrificia. uel manda, sicut dictum est, a templo tuo in Ierusalem. Ibi enim incepit Apostolorum predicatio. Unde cum Dominus Apostolis predicare preciperet Euangelium omni creature : Incipientes   ab Ierusalem . Quod alius propheta longe ante preuiderat, cum dicebat: De Sion exibit lex, et uerbum Domini de Ierusalem . Preuidens autem in Ecclesia Dei futuros hereticos, adiunxit:

31. Increpa feras arundinis. Fere non immerito appellantur heretici, quia ipsi dilaniant animas simplices, quemadmodum fere oues. Et recte dicuntur arundinis, quia mobilis et instabilis sunt sermonis. Eos dicit Apostolus Petrus indoctos et instabiles esse : atque ad suum proprium interitum peruertere Scripturas. Qui quoniam dure et indomite ceruicis sunt, iugo discipline pacifico lenique non subditi, impatientes aratri atque doctrine: ideo taurorum etiam nomine designantur, cum subditur: Congregatio taurorum in uaccis populorum. Non enim uniuersos populos seducunt, in quibus sunt graues et stabiles. Unde scriptum est: In populo graui laudabo te . Sed in his populis congregantur, quos inueniunt quasi uaccas,  scilicet simplices et lasciuas animas, que facile audiendo sequuntur. Ad hoc autem fit ea congregatio: Ut excludant eos, qui probati sunt argento. Hanc enim intentionem habent heretici doctores, ut ab auribus animarum, quas seducere moliuntur, separent eos, quia argento sunt probati, idest, diuino eloquio eruditi. Unde Apostolus: Necesse est  ut ueniant hereses, ut qui probati sunt, manifesti fiant . De quibus hereticis ne preualeant, postulat, dicens: Dissipa gentes, que bella uolunt. Non enim  correptioni student, sed contenioni. Et contradicendo ueritati, discordias inferre student catholice fidei. Ipsi ergo potius dispergantur, si corrigi recusant, qui gregem Christi dispergere affectant. Gentes autem appellauit, non propter generationes familiarum, sed propter generationes sectarum: ubi series successionis confirmat errorem. Et uere dissipabis. Quia:

32. uenient legati ex Aegypto: Aethiopia preueniet manus eius Deo. Per hos legatos  dissipabis  hereticos. Aegypti, uel Aethiopie nomine omnium gentium fidem significauit, a parte totum. Legatos appellat reconciliationis predicatores. Unde Paulus, Pro Christo inquit , legatione fungor, tanquam Deo exhortante per nos, obsecramus pro Christo, reconciliamini Deo. Non ergo  de solis Isrelitis, unde Apostoli electi sunt, sed etiam de ceteris gentibus futuros predicatores Christiane pacis hoc modo mystice prophetatum est. Aethiopia quoque, idest, anima peccatis denigrata preueniet manus eius, idest, antecedet uindictam eius, credens Deo, ut peccata dimittantur: ne peccatrix remanens puniatur. uel quia, ut bona opera sequantur, precedit fides: nec ulla sunt bona opera, nisi que sequuntur precedentem fidem: nichil aliud uidetut  dictum, Aethiopia preueniet manus eius Deo, nisi Aethiopia credet Deo. Sic enim preueniet manus eius, idest, opera eius. Cuius 341 eius, nisi ipsius Aethiopie? Hoc in Greco ambiguum non est: quia ibi, Eius, apertissime feminino genere positum est. Dicatur ergo Aethiopia preueniet manus eius Deo, id est, credendo in Deum, preueniet opera sua. Existimo enim  iustificari hominem per fidem, sine operibus legis . Hinc iam ueluti decursis rebus omnibus, quas impletas esse iam cernimus: hortatur propheta ad laudem Christi, ac deinde futurum eius denuntiat aduentum, dicens:

33. Regna terre, id est, homines de omni genere terre, cantate Deo, uoce et corde: psallite Domino, bona operatione. Non unum regnum, non unam gentem tantum inuitat ad laudem Dei. Neminem enim uult perire misericors Deus, sed omnes uenire ad cognitionem nominis sui . Unde et subdit: Psallite Deo. Et quasi quereretur, Quis est iste Deus? sequitur et ait:

 34. Qui ascendit super celum celi ad Orientem. Ad hoc replicat, ut ad laudandum Deum excitet, et quatenus sit ille, qui laudatur, commendet. Hinc Apostolus dicit: Ipse est, qui ascendit super omnes celos . In hoc quod Orientem addidit, etiam ipsum locum expressit, quoniam in partibus orientis est, ubi resurrexit, et unde ascendit. Et quoniam inde uenturus ad iudicandos uiuos et mortuos, ostendit quod sequitur: Ecce dabit uoci sue, uocem uirtutis. Ille qui fuit sine uoce, sicut agnus coram tondente se ; ecce uocem dabit suam. Nec uocem infirmitatis tanquam iudicandus, sed uocem uirtutis tanquam iudicaturus. Non enim Deus occultus sicut prius, sed Deus manifeste ueniet, Deus noster, et non silebit. Et ideo:

35. Date gloriam Deo super Isrel. Id est, uoce et corde ostendite, Deum esse gloriosum, super eos, qui sunt spiritualiter Isrel. De quibus ueraciter dici potest: Ecce uere Isrelita, in quo dolus non est  . Tunc erit Magnificentia eius, et uirtus eius in nubibus. Quando uidebitis Filium hominis uenientem in nubibus cum potestate magna et maiestate, et uirtutes celorum mouebuntur .

36. Mirabilis Deus in sanctis suis, subaudis, erit. Quando per Sanctum suum mundum iudicabit, quando iusti fulgebunt sicut sol in regno Patris eorum , quando ipse Deus erit omnia in omnibus . Bene autem subditur: Deus Isrel. Quia tunc nomen ipsum uerissime ac plenissime implebitur, Isrel, quod interpretatur uidens Deum, quoniam uidebimus eum sicuti est . Non autem quilibet alius, sed, Ipse dabit uirtutem: quam in sua carne prius ostendit, scilicet immortalitatem et impassibilitatem. Et dabit fortitudinem: quia inimica destruetur mors . Plebi sue, id est, sibi usque in finem famulanti. uel dabit plebi sue uirtutem quantum ad animam, faciens eam diuinam et beatam. Et dabit fortitudinem, quantum  ad corpus, faciens illud incorruptum  et eternum. Pro tantis ergo beneficiis suis Benedictus sit Deus, etc.



TITULUS PSALMI LXuIII.

1. Sequens Psalmus intitulatur hoc modo: In finem, pro his qui commutabuntur, psalmus Dauid. Psalmus iste conuenit significato Dauid, 342 id est, Christo, qui hic loquitur. Et dirigit nos in finem, id est, in seipsum. Psalmus, dico, habitus pro his exhortandis, qui commutabuntur, de infidelitate ad fidem, de uetustate ad nouitatem, de corruptione ad incorruptionem. Materia psalmi est Christus passus, secundum fragilitatem humane nature. Et exequitur suam passionem per multas partes psalmi, usque ad consummationem. Unde et dicit: Dederunt in escam meam fel, etc. Intentio Christi est, in hoc opere nos ad suam patientiam inuitare. De passione autem sua sicut mos propheticus est, orando incipit dicere: et se Patris auxilium manifestat in omnibus postulare: ut nos quibus uiam demonstrauit,  in tribulationibus, et quibus presertim necessarium, est, exemplo doceat orare. Dicit ergo:



PSALMUS LXuIII.

2. Saluum me fac Deus. Et dicit caussam quare: Quoniam intrauerunt aque, idest, Iudaici populi more aque, cum sonitu et impetu extulerunt se, et magis mala inferendo, accesserunt, usque ad animam meam, tolledam. Quasi aque ad animam intrauerunt, quando insensate turbe usque ad occidendum Christum preualuerunt . Sed nunquid hoc possent, nisi ab illo permissi essent? Unde ergo tanquam aliquid inuitus patiatur, sic clamat, nisi quia caput membra sua prefigurat? Passus est quippe ille, quia uoluit. Passi sunt martyres, et si noluerunt. Unde Petro dictum est: Alius te cinget, et ducet, quo non uis . Quamuis enim a malis ad bona transeamus, tamen ipse transitus aliquantum amarus est, et habet fel, quod dederunt Domino in passione Iudei. Habet etiam quiddam tolerandum,  quo ostenduntur, qui eum aceto potauerunt. Hinc ergo, ut liberemur, clamemus; ne forte in pressuris iniquitati consentiamus, et irreparabiliter uere absorbeamur. Denique quantum eorum malitia in Christum deseuit, ipse insinuat, cum subiungit:

3. Infixus sum in limo profundi, et non est substantia. Terreni homines dum uana appetunt, atque alios sibi ad consentiendum trahere cupiunt, limus sunt: inter quos sunt nonnulli sceleratissimi et desperati. Hi non solum limus sunt, sed etiam profundi. Tales erant illi, in quibus Dominus noster infixus erat, id est, heserat, ut ab illis teneretur et occideretur. uenit ergo Filius Dei ad limum profundi, et non erat substantia in qua infixus est: quia iniquitate illorum infixus est. uitia ex nobis et ex nostra uoluntate habemus: et uitia non sunt substantia. In his infixus est Dominus, quando persecutionem passus est, non in substantia hominum, que per ipsum facta est, sed in uitio Iudeorum, quod  per ipsos factum est. Nec ideo infixus sum, quin possem precauere mihi. Sponte enim meipsum obtuli. Et hoc est, ueni in altitudinem maris, et tempestas demersit me. Mare dicit eos propter amaritudinem uite, altitudinem, elationem. uenit ergo Christus nulla coactione, sed spontanea uoluntate inter superbos homines et amaros: et seditiosa commotio eorum, tanquam tempestas uehemens, demersit, et extinxit eum. Et in hoc eos esse inexcusabiles ostendit, cum subdit:

343 4. Laboraui clamans: rauce facte sunt fauces mee. Quid clamat Christus? ue uobis, Scribe et Pharisei . ue mundo ab scandalis . Quotidie etiam erat docens in templo et synagogis : sed quia parum in eis fructificabat, propterea laborabat. Hinc est quod per Prophetam ait: Laboraui sustinens . Ideo etiam rauce fauces eius dicuntur, non quantum ad se, sed quantum ad illos, a quibus non intelligebatur, non credebatur. Tanta autem fuit eius persecutio, ut non  solum isti non crederent, sed illi qui iam crediderant, dubitarent. Et hoc est quod subdit: Defecerunt oculi mei, dum spero in Deum meum. Dum enim in passione perseuerat, atque in Dominum suum tendens, sperat ut a mortuis resurgat: oculi eius defecerunt, quia etiam ipsi Apostoli  dubitauerunt. Et ne pauci uiderentur illi qui persequebantur, subiunctum est:

5. Multiplicati sunt super capillos capitis mei qui oderunt me gratis. Ac si aperte dicat: Sine numero creuerunt, qui sine caussa me odio habuerunt. Eum qui nocet, odire quodammodo humanum est. Unde Dominus in lege tanquam carnalibus loquens, atque eorum infirmitati condescendens, amicos diligere precepit, atque inimicos odire permisit . Eum autem qui non nocet, odio habere, non solum humanum non est, sed etiam diabolicum. Odium de  inimico uidetur quasi naturale, quod tamen ex corruptione contingit nature. Odium uero de innocente contra naturam est. Multum ergo distat inter odium et odium. Nam aliud est, quod facit infirmitas: aliud est, quod sola instigat malitia. In qua tantum exarserunt Iudei, ut in odio Christi et numerum excessissent, et naturam, et modum. Quorum adhuc exaggeratur malitia, cum subinfertur: Confortati sunt qui persequuntur me inimici mei iniuste. Prius multiplicati sunt qui eum gratis, idest, sine caussa oderunt. Et hi deinde confortati atque animati, ad hoc ut odium quod conceperant in corde, etiam persequendo adimplerent in opere. Et hoc similiter iniuste fecerunt, quia uidelicet caussam, qua me persequi aut inimici fieri debuissent, non inuenerunt. Sed inter tantam malitiam suam nobis insinuat innocentiam Dominus noster, cum subdit: Que non rapui, tunc exsoluebam. Quis enim  rapuit? Adam. Et quid rapuit? Pomum uetitum. Gustate  et eritis sicut Dii . Rapere uoluerunt diuinitatem,  et amiserunt felicitatem. Usurpauerunt sibi quod suum non erat, et hec est rapina. Ideo commissi sunt exactori diabolo, ut penam mortis exsoluerent pro peccato. Christus uero nichil rapuit, quia non peccauit: et tamen peccati debitum, idest, mortem exsoluit. uenit ad mortem sicut quilibet homo, sed non ea uia qua [Ant. quia] quilibet homo. Nam omnes alii per culpam, ille solus ad mortem uenit per iustitiam. Uterque igitur exsoluit mortem, que est debitum peccati, Adam, et Christus. Sed quia peccauit Adam, mors eius fuit pena peccati. Quia uero non peccauit Christus, mors eius facta est hostia pro peccato. Sed hunc fructum mortis Christi mundus non intellexit: ideo hanc pro stultitia reputauit . Predicamus  Iesum Christum, et hunc crucifixum, Iudeis quidem scandalum, Gentibus autem stultitiam . 344 Sed quod non nouit mundus, agnouit Deus. Et hoc est quod dicit:

 6. Deus, tu scis insipientiam meam. Utilitas passionis mee, que pro insipientia reputatur a quibusdam, a te Deo creatore est prestita, approbata, et ordinata. Tu scis quod illi nescierunt. Si enim cognouissent, numquam Dominum glorie crucifixissent . Et quid tam simile insipientie, quam cum haberet in potestate persecutores suos una uoce prosternere, pateretur se teneri, flagellari, conspui, colaphizari, spinis coronari, ligno affigi? Sed quod stultum est Dei et infirmum, hoc sapientius et fortius est hominibus . Nam unde Deus est humiliatus et passus, inde homo erectus est et sanatus. Simili modo, Et delicta mea, idest, opera que pro delictis sunt reputata  a te non sunt abscondita. Quod illi putauerunt insipientiam, ut ego paterer: Et delicta, ut languoribus mederer: hoc tu scisti sapientiam esse et uirtutem. Et notandum quod ex his uerbis instruimur, ut in cunctis que agimus, semper plus  Dei uoluntatem quam hominum attendamus. Et ea sit nostra actio, quam Deus approbat: etiamsi non approbet homo. Hinc est quod Paulus nos admonet, ut stultissimus ante homines, ut ante Deum mereamur esse sapientes . uel delicta eius non sunt abscondita, quia membra eius sua quotidie non cessant confiteri peccata. Et quia futurum erat ut tamquam pro stultitia improperaretur Christianis, quia in hominem crederent mortuum et crucifixum, postulat pro eis, dicens:

7. Non erubescant in me qui expectant te, Domine: Domine uirtutum. Multi enim ignominiam crucis Christi audientes, erubuerunt, atque a fide et spe, quam in Deo habere ceperant, recesserunt. Propter hoc Paulus ad confirmandas infirmorum mentes, non se erubescere Euangelium Dei, perhibet. In tantum enim non erubuit, ut uinctus et catenatus magis exultaret . Non erubescant  ergo in hominem humilem et crucifixum, qui exspectant Deum et Dominum uirtutum: quia qui despectus apparuit in carne, uirtuosus et gloriosus apparebit in diuinitate . Ideo adhuc subditur: Non confundantur super me qui querunt te, Deus Isrel. Super me occiso non confundantur mente, nec erubescant uultu, qui te ut uenias expectant: et insuper bene uiuendo et amando querere non cessant. Et hoc debet eos a confusione et erubescentia defendere, quia tu qui me misisti, et humiliari uoluisti, es Dominus uirtutum, et Deus Isrel, idest, idem Dominus et Deus es angelorum et hominum. uirtutum enim nomine angelos designauit. Per Isrel uero eos, qui per fidem et caritatem Deum spiritualiter uident, figurauit. Et ostendit aliam caussam quare non debeant erubescere, cum subiungit:

8. Quoniam propter te sustinui opprobrium: operuit confusio faciem meam. Opprobrium est quod obiicit inimicus. Non esset magnum quod ait Sustinui, nisi adiungeret Propter te. Si enim sustines, quia peccasti,  propter te sustines, non propter Deum. Que autem gloria est  si peccantes punimini et suffertis ? Si autem sustines, quia mandatum Dei seruasti, 345 merces tibi manet in eternum: quoniam sustinuisti opprobria propter Deum. Quia ergo Christus in passione sua multa opprobria audiebat: et tacens omnia propter Deum tolerabat: quasi uerecundus in facie apparebat. uirtutem mansuetudinis pro signo habebant confusionis. Quid toleraret propter Deum, dixit. Nunc a quibus tolerauit, ostendit.

9. Extraneus, inquit, factus sum fratribus meis, et peregrinus filiis matris mee. Quamuis idem de similibus uerbis repetere uideatur, tamen plus aliquid sonat peregrinus, quam extraneus. Nam eum qui non est domesticus, aut facie notus, etsi de eadem terra sit, tamen extraneum dicimus. Hominem uero alterius patrie peregrinum solemus appellare. Fratribus suis Christus extraneus fuerat, quia carnalibus parentibus suis uita et moribus dissimilis apparebat.  Fuit etiam peregrinus, secundum quod ait: Regnum meum non est de hoc mundo . Possumus etiam per fratres, Apostolos intelligere: per filios matris sue, filios synagoge. Extraneus ergo fratribus suis erat, quando iam ab ipsis non credebatur Apostolis. Extraneus erat Petro, cum cepisset affirmare et iurare, quia non nouisset hominem . Fuit quoque peregrinus filiis synagoge, unde et dicebant: Hunc autem nescimus unde sit . Quare hec illi contigerunt?

10. Quoniam zelus domus tue comedit me. Zelo Dei comedebatur, idest, interius urebatur, cum uendentes et ementes [Ant. mentes] de templo eiiceret, et nummulariorum effunderet es . Nullum omnipotenti Deo tale est sacrificium, quale est zelus animarum. Ibi ignis Dei accenditur. Ibi mens munda zeli sancti ardore concrematur. Hinc est quod sanctus Spiritus in columba et igne apparuit : quia eos quos repleuerit, simplices pariter et ardentes facit. Et propter hunc zelum opprobria  exprobrantium tibi ceciderunt super me. Quia enim corrigebat eos, inde magis indignati contra eum machinati sunt ei mortem. Maiora autem opprobria Deo inferre non poterant, quam quod Christum Filium eius denegabant. Nemo autem exprobrauit Christo, nisi Deo exprobrans. Et nemo honorat Patrem, nisi qui honorat et Filium. Illa uero  opprobria super Christum ceciderunt, quando hi qui exprobrabant, eum occiderunt. Sed inter hec pius Dominus mansuetudinem suam commendat cum subiungit:

11. Et operui in ieiunio animam meam. Ieiunium Christi spiritualiter iam in alio psalmo [XXXIu] commendatum est. Ieiunium eius erat, quando  defecerunt omnes qui in eum crediderunt. Et sitis eius erat, quando dixit mulieri: Sitio, da mihi bibere . Fidem quippe illius sitiebat: et de cruce, cum diceret Sitio , fidem illorum  querebat. Denique respuit fel quod illi obtulerunt . Elegit magis ieiunare, quam amaritudinem accipere. Non enim in corpus eius intrant amaricantes. Et in hoc ieiunio operui, idest, humiliaui animam meam. Humilitas erat Christi operimentum. Nam quia humiliabatur, non agnoscebatur. Et hoc ipsum factum est opprobrium illi. Quanto enim erat humilior, tanto apud reprobos despectior habebatur.

12. Et posui uestimentum meum cilicium. Opposui illis in qua seuirent carnem meam. 346  Et quodammodo facta est uestimentum peccati, quia de peccato damnauit peccatum in carne . Non quod caro Christi peccatrix fuerit, sed quia similitudinem carnis peccati habuit. Et ex hoc etiam factus sum illis in parabolam. Parabola  dicitur que datur similitudo de aliquo, quando illi maledicitur. Sic ille  pereat, quomodo ille. Hec est parabola, idest, comparatio et similitudo maledicti:

 13. Aduersum me loquebantur qui sedebant in porta. Hoc est in publico. Ubi otiositas, ibi loquacitas. Publice de me loquebantur. Publice aduersabantur. Coram omnibus diffamabant, Et in me psallebant qui bibebant uinum. Etiam ipsi peccatores deridebant me. Attende, o homo, quid pro te sustinuit Deus. Attende in capite tuo regulam discipline, formam uirtutis. Discite  a me, quia mitis sum et humilis corde, et inuenietis requiem animabus uestris . Inter tot scandala et opprobria, inter tantas persecutiones et tribulationes, quid tu agebas, mitissime Iesu?

14. Ego uero orationem meam ad te, Deus. Illi deridebant, ille orabat . Illi infestabant, ille amabat. Non reddentes  malum pro malo, uel maledictum pro maledicto: sed econtrario benedicentes . Hec est enim perfectio caritatis, diligere inimicos, et orare pro illis . Quando malediceris, et quid agas non  habes: quando tibi iactantur opprobria, et corrigere non uales: nichil tibi restat, nisi ut ores. Hec iustorum arma sunt, ut orando uincant. Et quia nunc tempus est orandi et placandi Deum , ideo subdit: Tempus beneplaciti Deus. Ecce, inquit Propheta, nunc tempus acceptabile: ecce nunc dies salutis . uenit enim plenitudo temporis, in quo misit Deus Filium suum in terris, in quo beneplacitum est Deo , et per quem gratiam suam generi dedit humano. Unde et dicit: In multitudine misericordie tue exaudi me, in ueritate salutis tue. Nam si non esset multitudo misericordie tue, quid nos faceremus de multitudine iniquitatis nostre? Ergo quia direxi orationem meam ad te, Deus: quia tempus complendi beneplacitum tuum, per me redimi hominem, quem formasti: propter hoc exaudi me, non in meritis hominum, sed in multitudine misericordie tue, et etiam in ueritate salutis tue: ut per hoc uerax appareas, scilicet  dando salutem quam promisisti. Duo hic posita sunt, ueritas, et misericordia: in quibus se postulat exaudiri: in quibus sunt etiam uniuerse uie Domini . Misericordia, dimittendo peccata. ueritas, reddendo promissa. Sed iam in quo uelit exaudiri, audiamus:

15. Eripe me de luto, ut non infigar. Hinc se postulat liberandum, ubi se ante dixit infixum. Et quos per lutum accipiat, exponit, cum subiungit: Libera me ab his qui oderunt me, et de profundis aquarum. Reprobi homines et lutum sunt, dum terram diligunt: et profundum aquarum, dum in uoragine resoluuntur carnalium uoluptatum. Ergo heserat carne , sed non heserat spiritu. Dicit hoc ex infirmitate membrorum suorum. Quando forte caperis ab eo qui te premit ad iniquitatem, tenetur quidem corpus tuum: secundum corpus, infixus es in limo profundi. Sed quamdia non consentis, 347 non hesisti. Si autem consentis, hesisti: Oratio ergo  tua ibi sit, ut quoniam iam tenetur corpus tuum, non teneatur anima tua. Unde adhuc subditur:

16. Non me demergut tempestas aque. Demersit  secundum carnem. Non demergat secundum animam. Neque absorbeat me profundum, idest, neque inuoluat me iniquitas. Neque urgeat super me puteus os suum. Tunc enim super hominem coarctat puteus os suum, idest, profunditas iniquitatis, quando non solum mersus in peccatis iacet, sed etiam perdit aditum confessionis. Unde scriptum est: Peccator cum in profundum uenerit malorum, contemnit . Quando autem dicit homo, Peccator sum: radiatur aliquo lumine etiam profunditas putei. Deinde ponit caussam quare debeat exaudiri, cum subiungit:

17. Exaudi me, Deus, quoniam benigna est misericordia tua. Ea que tibi naturaliter inest misericordia, beneuolentie et gratie plena est. Nec secundum illam tantum postulo exaudiri, sed etiam secundum multitudinem miserationum tuarum, quam exhibuisti  patribus antiquis: sicut Ne in diluuio, sicut Danieli in lacu, et aliis multis: propter misericordiam tuam et miserationes tuas exaudi me: et respice in me. Quarum una est naturaliter in te, alie in beneficiorum exhibitione. Respice, inquam,

18. Et ne auertas, tamquam iratus, faciem tuam a puero tuo, idest, a paruo tuo. Ad commendandum hoc dicit. Talium est enim amator Deus. Sinite  paruulos uenire ad me, quia talium est regnum celorum . Dominus noster dictus est puer a puritate, a simplicitate, ab innocentia. Tales etiam uult nos esse. Unde et dicit: Nisi conuersi fueritis, et efficiamini sicut paruulus iste, non intrabitis in regnum celorum . Ponit et aliam caussam, dicens: quoniam tribulor, uelociter exaudi me. Moueat te misericordia tua: moueat miseria mea. Instat tribulatio. Propter hoc opus est, ut uelox ueniat tua consolatio. uelociter ergo exaudi me. Quando Dominus permittit aut facit ut in tribulatione aliqua  simus, etiam tunc misericors est. Non enim alimentum subtrahit, sed desiderium mouet. Iam ergo ultra non est quod differas. Peruenit tribulatio mea ad mensuram certam calamitatis. ueniat misericordia tua ad faciendum opus bonitatis. Dixi ne auertas faciem tuam, sed potius

19. Intende anime mee, et libera eam, idest, intus diligenter inspice, que sit in anima mea uirtus mansuetudinis, que puritas intentionis: ut hoc sit meritum mee liberationis. Et non propter me tantum, sed etiam propter inimicos meos eripe me. Nam indignum ualde esset, si tamquam uictores de mea gauderent passione. uel propter inimicorum meorum salutem eripe me, ut cum meam uiderint liberationem et glorificationem, conuertantur ab errore et saluentur. Et debes eripere: tu enim nosti quanta pro tuo amore sustinui.

20. Tu scis improperium meum, idest, quam turpia uerba mihi intulerunt. Et confusionem meam, quam  mihi imputauerunt. Et reuerentiam meam. Quam ignominiose me tractauerunt. De falsi criminis obiectione erubescere, non est crimen. Aut etsi crimen est non est illius cui obiicitur. Sed tamen infirmitas humani animi plerumque 348 uerecundatur etiam, cum falsum obiicitur: non quia obiectum est, sed quia creditum. Omnia hec sunt in corpore Domini. Me uides afflictum, et eos etiam qui affligunt uides.

21. In conspectu tuo sunt omnes qui tribulant me. Illi tribulant: ego tribulor. Inter utrumque tu inspector et arbiter . Attende in illis iniustitiam, in me innocentiam: et unicuique iuxta merita sua retribue. Et ne uideretur tribulari tributari tamquam non prescius et ignarus, continuo adiecit: Improperium exspectauit cor meam, et miseriam. Cor meum exspectauit, idest, uoluntas mea preuidit improperium in dictis, miseriam in factis. Nisi enim hoc ipse preuidisset et uoluisset, non utique nasceretur, non pateretur,  non moreretur. Sed cuius miseriam preuidit Dominus? Ipsorum profecto tribulantium atque crucifigentium. In ipsis miseria, in ipso misericordia. Unde et pendens in cruce, dixit: Pater, ignosce illis, quia nesciunt quid faciunt . Timeant igitur omnes qui alios tribulant, quoniam in conspectu Dei sunt. Cuius uindictam euadere non possunt. Et ipsi qui mala ingerunt, remanent miseri. Nam qui patiuntur propter iustitiam, beati . Dixisti nobis, pie Domine, quid patereris foris: manifesta etiam quid intus anxietatis habueris. Et sustinui  qui simul contristaretur, et non fuit: et qui consolaretur, et non inueni. Quid est hoc? Nonne Apostoli de Domini morte sunt contristati? Nonne Maria ad monumentum sedet et plorat? Nonne duobus Discipulis ipse Dominus dicit in uia: Quid est quod confertis ad inuicem ambulantes, et estis tristes ? Sed contristati erant de morte carnis. Solus uero Dominus contristatus est de morte anime:  ex hoc uidelicet, quod omnes permanebant in infidelitate. Ideo uon ait, Qui contristaretur, sed qui simul  contristaretur, sustinui, idest, exspectaui, et non fuit. Multi enim contristati sunt carnaliter: nullus autem spiritualiter, nisi ipse solus. Magna quoque illi esset consolatio, si quos in se credentes inueniret. Quod quia non inuenit, quasi conquerendo ingemiscit. Unde et adhuc subiungit:

22. Et dederunt in escam meam fel, et in siti mea potauerunt me aceto. Non dederunt mihi alium cibum uel potum, nisi acetum cum felle mixtum. Et hoc figura fuit. Dominus sitiebat eorum salutem, et ipsi propinabant ei amaritudinem et uetustatem. Fel et acetum  adhuc offerunt Christo, qui male uiuendo, scandalum inferunt Ecclesie. Minus enim peccauerunt Iudei crucifigentes in terra ambulantem, quam qui contemnunt in celo residentem. Obtulerunt potandum fel, gustauit Dominus et noluit bibere . Si non eos pateremur, nec omnino gustaremus. Quia uero necesse est eos pati, necesse  est eos gustare. Sed quia in membris Christi tales esse non possunt, gustari possunt, in corpus recipi non possunt. Et quia malam escam dederunt, merito in esca puniti sunt. Unde et subditur:

23. Fiat mensa eorum coram ipsis in laqueum. Mensam eorum dicit Scripturam sacram, quam ad animarum refectionem parauerat eis Deus. Hec mensa facta est illis in laqueum, quia ex ipsa sua lege capiuntur a Christianis, et conuincuntur errare. Quare coram ipsis? Sunt enim tales, qui iniquitatem suam intelligunt, 349 et tamen in ea pertinacissime perseuerant: et laqueum norunt, et tenenda colla subiiciunt. Fiat Et in retributionem eis, ut mala recipiant, pro malis, et qui per legem peccauerunt, puniatur per legem. Fiat et in scandalum. Quod enim maius scandalum Iudeis fieri potuit, quam quod Deum et saluatorem suum, quem lex et prophete prenuntiauerunt, postmodum cecati malitia crucifixerunt? Hinc Paulus ait: Predicamus Christum  crucifixum, Iudeis, quidem scandalum . Hoc autem quod ait, Fiat, non optando dicit: sed prophetando: non ut fiat, sed quia fiet. Nec potest aliter nisi, ut talibus ista eueniant. Cum audimus dici per spiritum Dei talia euentura malis, ad hoc in illis hec intelligamus, ut nos talia deuitemus. Malitia inquam illos excecauit: et ideo subiungit:

24. Obscurentur oculi eorum ne uideant. Si enim cognouissent, numquam Dominum glorie crucifixissent . Primum peccatum, superbia . Prima pena peccati, obscuritas cordis. Quia superbi erant, ceci facti sunt. Unde protinus subditur: Et dorsum eorum semper incurua. Hoc enim semper subsequens est, ut si oculus mentis a superno lumine priuetur, statim animus ad ea, que retro sunt appetenda, inclinetur. Et hoc est dorsum curuum habere, statum mentis in inferioribus flectere. Sequitur alia pena.

25. Effunde super eos iram tuam: et furor ire tue  comprehendat eos. Ira effunditur, quando super eos omnipotentis Dei uindicta multipliciter exercetur. Furor ire Dei, est future animaduersio uindicte. Ita autem ad presentem percussionem pertinet: furor ad futuram damnationem. Ideo furor, quia nullum ibi remedium, nulla ibi misericordia. Comprehendat, inquit, eos, tamquam fugitiuos. Iam enim non erit euadendi locus, quando eos eternus absorbuerit cruciatus. Nec tamen in Deo ulla estimanda est ire aut furoris commotio: sed humano usu, quasi iratus aut furens dicitur, quando ab ipso tam acriter ac districte peccatorum culpe feriuntur. Unde adhuc subiungitur:

26. Fiat habitatio eorum deserta, et in tabernaculis eorum non sit, qui inhabitet. Habitationem dicit ipsam ciuitatem Ierusalem, in qua communiter habitabant. Tabernacula uero singulas cuiusque domus designant, ubi potuerunt aduersus Dominum clamare. Ibi  a Domino non permittuntur habitare. Loca illa omnia et hominibus plena sunt. et  Iudeis inania. Quare hoc?

27. Quoniam quem tu percussisti, persecuti sunt: et super dolorem uulnerum meorum addiderunt. Nos percussi sumus a Deo, quia peccauimus: et uulnera sunt peccata nostra. Dolor uulnerum, afflictio contra peccatum. Percussio est mortalitas et corruptio. Hanc percussionem suscepit ipse Filius Dei, quamuis non peccauerit. uere  languores nostros ipse tulit, et dolores nostros ipse portauit . Sed Iudei addiderunt, quia quem Deus Pater plagis mortalitatis et corruptionis uulnerauerat, ipsi insuper occiderunt. Mortales homines hic, cum pena nascuntur, et hec pena percussio est Domini. Et huic pene addunt quicunque alios fuerint persecuti. Et quia ipsi apposuerunt dolorem super dolorem, uide apertam iustitiam, que sequitur.

28. Appone, inquit, iniquitatem super iniquitatem eorum. Ut sicut alibi dicitur: Qui nocet, 350 noceat adhuc: et qui in sordibus est, sordescat adhuc  . Et sic non intrent in iustitiam tuam. Culpa enim excitat culpam: et cum una non corrigitur, exinde altera generatur. Et quanto plus refrigescit caritas, tanto amplius abundat iniquitas. uel super iniquitatem patrum oppone iniquitatem filiorum, ut extendatur de progenie in progeniem iniquitas eorum, sicut ipsi dixerunt: Sanguis eius super nos et super filios nostros . Quod autem dixit, Appone: non sic accipiendum est, ut Deus ponat, uel addat iniquitatem in aliquo: sed quasi hoc agit, quando fieri permittit. Neque enim humanam mentem debellando destruit, sed recedendo: quia ad perditionem suam sufficit sibi dimissa. Hinc Salomon ait: Considera opera Dei, quod nemo possit corrigere, quem ille despexerit . Propterea adhuc subditur:

29. Deleantur de libro uiuentium. Libri nomine predestinatio Dei accipitur: quia sicut hoc quod in libro scriptum est, fixum manet: sic incommutabile est,  quicquid a Deo predestinatur. Quomodo ergo dicit Deleantur, si hi qui scripti sunt, deleri non possunt? Sed hoc dictum est secundum spem illorum, qui ibi se scriptos putabant. Quid  est deleantur de libro uite? Et ipsis constet non illos ibi esse. Illi qui se sperabant, tanquam merito iustitie sue in libro scriptos Dei, quibus dicitur: Scrutamini Scripturas, in quibus putatis uos uitam eternam habere : cum perducta fuerit damnatio eorum, etiam ad cognitionem ipsorum, delebuntur de libro uite, id est, non ibi se cognoscent. Dixi deleantur, secundum spem eorum. Quid secundum equitatem tuam? Et cum iustis non scribantur. Confirmat in fine uersus, quod premissum est in capite. Audiuimus, quid nobis cauendum sit in malis: audiamus nunc quid sit imitandum in Christo. Illi tales fuerunt, et sic perierunt. Tu benigne Domine, quid dicis de te ipso?

30. Ego sum pauper et dolens: salus tua, Deus,  suscepit me. Exemplo Domini nostri discamus pauperes esse et dolentes. Beati enim pauperes spiritu, quoniam ipsorum est regnum celorum. Et beati qui lugent, quoniam ipsi consolabuntur . Hoc ipsum prius in se nobis ostendit, propterea dicit, Ego sum. Totum corpus eius hoc dicit. Corpus Christi in hac terra pauper et dolens est. Sed sint diuites Christiani, prorsus si Christiani sunt, pauperes sunt. In comparatione namque celestium diuitiarum, quas sperant, quicquid hic habent, pro nichilo reputant. Nec sunt deserti tales pauperes, quoniam salus Dei suscepit eos. Ad quam rem: Ut iam non sint pauperes et dolentes, sed potius letantes et beati faciant quod subiunctum est:

31. Laudabo nomen Dei, cum cantico. Idest, cum iocunditate: et exultans in meipso, magnificabo eum in laude. Hec sunt diuitie mee, ut scilicet, cum gaudio et hilaritate non cessem Deum meum laudare et magnificare.

32. Et laus illa placebit Deo, super omne legale sacrificium.  Et hoc  ostendit per partem, cum subiungit: Super uitulum nouellum cornua producentem et ungulas. Talis enim querebatur uitulus in sacrificio, qui et nouelius esset, et tam magnus tamen, ut cornua mitteret, atque ungulas fortes haberet. Et hoc ex significatione factum est. Qui bene instructus est, et ad laudem 351 Dei opulentus, cornua debet habere, quibus aduersarium uentilet: et ungulas, quibus terram excitet: nouellus propter nouam uitam. Aliquis hereticus forte contradicit, cornibus noui et ueteris Testamenti uentiletur. Alius terrena sapit, ungulis discretionis et robore uirtutis excitetur. Super hunc uitulum tibi placebit laudatio mea, in illa eternitate ubi perfecte laudabunt te Sancti, sine ulla contradictione.

33. uideant pauperes, et letentur. Credant hec, et spe gaudeant: et magis pauperes sint, ut ditari mereantur. Et conuertit se ad eos admonendos dicens: Querite Deum, et uiuet anima uestra. Deus est uita anime. Queritis panem, ut uiuat caro uestra?  Deum querite, et uiuet anima uestra. Unde hoc probas?

34. Quoniam exaudiuit pauperes Dominus. Nec exaudiuit, nisi pauperes. Si uis exaudiri, pauper esto. Noli  de te presumere, nec aliquid querere, preter Deum tuum. Si peccator es, non ideo desperes. Et uinctos suos, in peccatis, per que uiderentur repudiari a Deo, Non despexit. Illos uinctos non despicit Deus, qui sui sunt, id est, qui per penitentiam et satisfactionem eum requirunt.

35. Quapropter Laudent illum celi et terra, et mare, et omnia reptilia in eis. Homo, rationalis creatura, laudet Deum, et per hominem omnis creatura: quoniam ipse species et materie rerum sunt homini caussa, ut ipse laudet auctorem et Saluatorem suum. Quare laudent?

36. Quoniam Deus saluam faciet Sion, idest, Ecclesiam Deum speculantem, modo per fidem, deinde contemplantem per speciem . Et edificabuntur  ciuitates Iude, id est, anime sua peccata confitentes. Initium bonorum est confessio peccatorum. Et iustus in principio accusator est sui . Primum ergo debent homines mala sua confiteri, atque moribus in melius commutari: et sic edificabuntur in ciuitate Dei, unde psalmus intitulatur pro his, scilicet, qui commutabuntur. Et inhabitabunt ibi, id est, in illa beata ciuitate, in illa excelsa Sion. Et non ad horam, sed hereditate acquirent eam. Ut possideant illam in eternum: et non una sola generatio iustorum, sed per omnes successiones.

37. Et semen seruorum eius, idest, fidei imitatores, possidebit eam. Et quia fides sine dilectione non ualet , continuo adiecit: Et qui diligunt nomen eius, habitabunt in ea. Qui non ex timore, sed ex amore seruiunt Deo. Ipsi sunt semen, et ipsi inhabitabunt in ea, tanquam in hereditate sua. Nullus ibi hereditabit, nisi per dilectionem. Deus est dilectio.  Et qui manet in dilectione, in Deo manet, et Deus in eo . Hic est finis, hec est hereditas.



TITULUS PSALMI LXIX.

1. Sequitur titulus in alio psalmo, In finem, Psalmus Dauid, in rememoratione eo quod saluum me fecit Dominus. In finem, id est, in Christum nos mittit iste psalmus, qui attribuitur Dauid, id est, eidem Christo, siue cuilibet iusto in tribulatione posito, in rememoratione, id est, in consideratione rememorationis, eo quod  saluum me fecit Dominus. Memor enim saluationis et etiam beneficiorum, que Deus contulit mundo ? securus petit liberari, licet multis malis urgeatur. Est ergo 352 in hoc psalmo uox tribulatorum inter passiones periclitantium, sed de suo capite presumentium. Ipsi sunt materia psalmi. In prima parte postulant a Deo suam liberationem, deinde persequentium conuersionem. In secunda exultant in Domino, et magnificant eum. Ad ultimum paupertatem et egestatem suam commendant, ad exemplum ceterorum: et exinde adiutos a Deo se insinuant, et liberatos. Intendunt autem exhortari, quosque, ut conuertantur ad Deum, et securos reddere de eterno bono, etsi  urgeantur a malis, atque in his non diffidere, sed omnipotentis Dei adiutorium inuocare. Audiamus eos, atque affectu cordis unusquisque nostrum dicat, quod sequitur.



PSALMUS LXIX.

2. Deus, in adiutorium meum intende. Domine, ad adiuuandum me festina. Tu qui es Deus et Dominus meus, creator et gubernator meus in adiutorium meum intende misericorditer: adiuua festinanter. Primum inspice instantem necessitatem: deinde accelera auxilii consolationem. Cum dicit, In adiutorium meum, ostendit se aliquid operari per liberum arbitrium, et petit diuinum auxilium ad cooperandum. Contra omnes aduersitates et tentationes dicendus est iste uersiculus. Et cum tribulamur, et cum operamur, diuino adiutorio semper opus habemus. Deinde orat etiam pro persecutoribus, cum subiungit:

3. Confundantur de peccatis, et reuereantur, id est, timeant te iudicem, qui querunt animam meam, subaudis ad perdendum eam. Hec uox proprie ad martyres pertinet, qui ad hoc querebantur, ut occiderentur.  Et cum orant pro suis inimicis, perfectionem nobis insinuant caritatis. Diligite  inimicos uestros. Benefacite his, qui oderunt uos: et orate pro persequentibus et calumniantibus uos . Ideo adhuc subditur:

4. Auertantur retrorsum et erubescant, qui uolunt mihi mala. Primo fuit  impetus persequentium: modo remansit maleuolentia cogitantium. Tempora sunt in Ecclesia persecutione distincta. Factus est impetus in Ecclesiam, quando reges et principes persequebantur eam. Crediderunt illi: data est pax Ecclesie, sed non deest fremitus persecutorum: impetus tamen suos ad cogitationem uerterunt. Dictum est de his temporibus Ecclesie: Peccator uidebit et irascetur, dentibus suis fremet et tabescet . Pro his orat martyr, quomodo et pro illis, ut retrorsum auertantur, idest, credant in Christum et sequantur. Erubescant etiam de commissis peccatis. Peccator enim et penitens, quo plus  defert uerecundie de recordatione delicti, eo uberiorem a Domino meretur gratiam. Nonne hec pretulit Publicanus, qui nec audebat oculos ad celum leuare? Ideo iustificatur magis Domini iudicio, quam ille Phariseus, quem deformauit presumtio . Auertantur statim erubescentes, qui dicunt mihi, Euge, Euge. Idest, Bene, bene. Similiter auertantur illi erubescentes de malis suis, qui adulantur mihi. Et hoc statim, ut eorum conuersio non moretur. Facile enim emendatur culpa, que cito corrigitur. His tribus uersibus tria genera persecutorum commendantur, id est, malefactores, maleuoli, adulatores: quorum primum fit opere, alterum cogitatione, 353 tertium locutione. His tribus modis affligitur corpus Christi. Reprobi enim mala que possunt, bonis inferre non desistunt. Et cum non possunt malum quod uolunt agere, non cessant illud cogitando tractare. Et cum nocere non ualent, aut non audent in aperto,  faciunt quod possunt, simulando, adulando, laudando, attrahendo. Isti sunt qui dicunt, Euge, euge: qui quos possunt, falsis laudibus seducunt. Pro his tamen orat Ecclesia, ut conuertantur, et fiat quod subiunctum est:

5. Exsultent, secundum corpus, et letentur, secundum animam non in se gloriantes, sed in te, a quo habent letari et exultare, omnes qui querunt te. Quia alii non habent in te letari uel exsultare. Et dicant semper, magnificetur Dominus. Peccator es ? magnificetur, ut uocet. Confiteris? magnificetur, ut ignoscat. Iam iuste uiuis? magnificetur, ut regat. Perseueras usque in finem? magnificetur, ut glorificet. Semper ergo magnificetur Dominus. Hoc dicant iusti: hoc dicant, qui querunt eum. Quisquis hoc non dicit, non querit eum. Dicant hoc, Qui diligunt salutare tuum, id est, Filium tuum. Ab illo est enim illis salus, non a se. Nec digne possunt laudare Deum Patrem, qui non diligunt Deum Filium, per quem saluati sunt. Dicant, Magnificus est  Dominus, qui nos tam potenter saluauit. De se autem dicat unusquisque quod subditur:

6. Ego uero egenus, mendicans meam salutem, uel aliorum: et pauper sum, id est, insufficiens per me ad eam inquirendam. Nec tamen ideo diffido: nam Deus adiuuat me: ut possim quam desidero salutem possidere. Sic utique nos Deum laudare decet, ut cum illum prout possumus magnificamus, nosmetipsos infirmos et inutiles iudicemus. Ille enim abundans, nos egeni: ille diues, nos pauperes. Quando hec recognoscimus, et de nobis diffidentes, in ipso solo confidimus: tunc nos tamquam pauperes et egenos adiuuat Deus. Unde ad ipsum, cuius habet adiutorium, familiarem se conuertens locutionem subiungit: Adiutor meus, in bonis, et liberator meus, a malis, es tu: et non alius. Et hoc tantum mihi restat petere: Domine, ne moreris: sed fac quod facturus es, ducendo me in gloriam tuam. Et hic aperte innuit, se memorem beneficiorum Dei, sicut titulus prenotauit. Imploremus et nos Domini Dei nostri  adiutorium, et liberationem, et gloriam: atque ex toto corde dicamus illi, Domine, ne moreris.



TITULUS PSALMI LXX.

1. Psalmus qui sequitur, hoc modo intitulatur: In finem psalmus Dauid, filiorum Ionadab, et priorum captiuorum. Hic titulus tangit historiam, quomodo filii Ionadab in prima captiuitate in Babyloniam ducti sunt . Quibus pater Ionadab precepit ut non biberent uinum, et in tabernaculis morarentur. Ionadab qui interpretatur spontaneus, Dominum Christum figurauit: qui filiis et imitatoribus suis precepit, ut non bibant uinum , id est, terrene uoluptati non inhereant: et in tabernaculis, id est, in militia Domini habitare consuescant. Spontaneus Domini fuit Christus, qui Domino Patri usque ad mortem factus est obediens . Exponitur autem sic titulus: Psalmus iste attribuitur 354 ipsi Dauid, id est, Christo, quia Christus loquitur in hoc psalmo. Psalmus, dico, filiorum Ionadab, id est, imitatorum Christi, quia ad utilitatem eorum agit: et primorum captiuorum, quia nunc filii Christi, prius filii Adam in captiuitate a diabolo captiui  sunt ducti. Nam non fuit prius  quod spirituale est, sed quod animale . Animales quippe in Adam fuimus, in carne uiuentes: in Christo uero spirituales, id est, spiritu uiuentes. Materia est iustus omnis sperans in Domino. Et describuntur multa beneficia Dei, circa sperantem in eum. In prima parte petit liberari a malis, ut possit Deum laudare. In secunda  petit, ut sicut Deus ei obtulit beneficia sua in iuuentute, sic faciat in senectute, ubi maximum opus est. In tertia  ponit gratiarum actionem de collatis beneficiis. Inuitat nos uerus Ionadab filios suos ad sui conformitatem, ut non bibamus uinum, et in tabernaculis moremur, sicut superius expositum est. Et ut, sicut ipse per obedientie sue humilitatem sublimatus est , per eius humilitatis uestigia sublimari mereamur. Et hec est intentio. Per totum autem psalmum gratia Dei commendatur. Ait ergo:



PSALMUS LXX.

2. In te, Domine, speraui, et si modo confundor:  uel non confundar in eternum. Recedendo a Deo, cadit homo in peccatum, et confunditur. Accedendo ad Dominum. corrigit se, et non confundetur in eternum. Et ne confundi ualeat, petit, dicens:

In iustitia tua libera me, et eripe me. Duo sunt, que in seruitutem nos redigunt: peccatum scilicet, et pena peccati. Unde nunc postulat liberari a peccato per iustitiam, atque eripi a pena peccati, transeundo a morte ad gloriam. Et bene ait, In iustitia tua, hoc est a te data. Deus est enim qui per gratiam suam operatur iustitiam in homine, sine meritis. Ipse enim dat fidem suam, que reputatur nobis ad iustitiam : que operante gratia, facit hominem liberum, qui seruus fuerat per peccatum . Et quia merita mea digna non essent, ut ad tuam altitudinem peruenirent: ideo, Inclina ad me aurem tuam, id est, condescende mihi per tuam clementiam, et salua me. Et hec  est confessio humilitatis. Qui enim dicit Inclina ad me, confitetur quia iacet, tamquam medico stanti eger  prostratus. Salua me, inquit. Quomodo?

3. Esto mihi in Deum protectorem. Ne ad me iacula perueniant inimici. Ego enim protegere me non possum. Et parum est in protectorem, ideo addidit: Et in locum munitum, ut saluum me facias. Et hoc erit in alia uita. Ibi enim in securitate erimus, ubi nos aggredi nullus ualebit inimicus. Prius ergo oportet ut hic protegamur a Deo, ubi bellum est: quatenus deinde sit locus munitus in quo saluemur, ubi eterna requires est. Quid enim munitius, cum ad illum locum confugeris? Quos ibi aduersarios formidabimus? Et ideo saluum me debes facere, quoniam non habeo fortitudinem nisi a te. Et hoc est quod subdit: Quoniam firmamentum meum, et refugium meum es tu. Ex te 355 et per te sum firmus: et sicubi fuero infirmatus in me, refugiam ad te. Firmum et immobilem te facit gratia Christi, aduersus omnes tentationes inimici. Sed ibi est, et humana fragilitas: ibi est adhuc prima captiuitas: ibi est lex in membris, repugnans legi mentis . Et adhuc corpus,  quod corrumpitur, aggrauat animam . Ideo quantumlibet et gratia Dei firmus sis, tamen adhuc formidandum est ex corruptione carnis. Ergo firmamentum meum es tu, ut sim firmus in isto seculo contra tentationes. Sed si multe sunt, et turbant me: refugium meum es tu. Et quia superius dixit Eripe me: nunc determinat a quibus, cum subiungit:

4. Deus meus eripe me de manu peccatoris, id est, de potestate diaboli: qui specialiter dicendus peccator, quia ipse est persuasor omnis peccati. Et potes eripere me, quia Deus es. Et etiam debes, quia per gratiam meus fieri dignatus es. Et non solum de manu inuisibilis inimici eripe me, sed et de manu contra legem agentis et iniqui. Hic  notatur omne genus peccatorum, scilicet aut legis transgressor, si accepit legem: aut tantummodo iniquus sine lege, si legem non accepit. De utroque genere loquitur Apostolus dicens: Qui sine lege peccauerunt, sine lege peribunt: et qui in lege peccauerunt,  per legem iudicabuntur . Inter utrumque gemit corpus Christi, atque ab utroque affligitur. Nec se uindicat, sed patienter tolerat, et orat: unde adhuc subiungitur:

5. Quoniam tu es patientia mea Deus, Deus spes mea a iuuentute mea. Ideo me debes eripere, quia tu es caussa, et fructus patientie mee. Propter te grauiter affligor: propter te equanimiter patior. Nec solum patientia mea, sed et spes, id est, certitudo mea. Bene autem post patientiam posuit spem, quia de patientie uirtute certitudo spei generatur. Hinc Paulus ait: Tribulatio patientiam operatur, patientia probationem, probatio spem: spes autem non confundit . Quanto hic grauiora propter Deum sustinemus, tanto maiora in futuro premia a Domino speramus. Spes dico a iuuentute mea, id est, a tempore fortitudinis mee. Non enim  dicit iuuentutem, quantum ad etatem: sed quantum  ad animi uirtutem. A iuuentute mea cepi in te sperare, ex quo me aduersus diabolum armasti: ut munitus fide, spe et caritate, ceterisque spiritualibus armis, contra aduersarios tam uisibiles quam inuisibiles dimicarem. Nec a iuuentute tantum, sed etiam,

6. In te confirmatus sum ex utero: de uentre matris mee tu es protector meus. Uterum Ecclesie parationem illam dicit, qua instruitur homo, cum credere incipit: et ante in eo utero formatur spiritualiter, ut deinde in lucem uere cognitionis pariatur. Et tu etiam es protector meus de uentre matris mee, Ecclesie, id est, ex quo fui renatus de baptismate. Totum est commendatio gratie diuine, que operatur in nobis et uelle, et operari, pro bona uoluntate . Iustum est ergo, ut gratie sue beneficiis laudetur: unde et recte nunc subditur: In te cantatio mea semper. Id est, omni tempore, et in prosperis et in aduersis laudabo te. Propter hoc,

7. Tanquam prodigium factus sum multis. Multi  enim amatores seculi putant me insanum et prodigiosum, cum uident me inuisibilia, que 356 ipsi contemnunt, laudare et appetere: uisibilia uero, que ipsi appetunt, contemnendo uitare. Et tu contra omnia opprobria factus es mihi adiutor fortis. Tu enim ministras spiritualem fortitudinem ad contemnendam hominum insultationem.

8. Ideo Repleatur os meum laude, antequam essem, quia fecisti: cum essem, quia saluasti: cum peccassem, quia ignouisti: cum conuersus essem, quia adiuuisti: cum perseuerassem, quia coronasti. Ita plane repleatur os meum laude, ut cantem gloriam tuam, tota die magnitudinem tuam. Ut  exultando annuntiem, quam gloriosus sis, et quam magnus. Et hoc tota die, id est, sine intermissione: tam in prosperis, quibus consolaris, quam in aduersis, quibus corrigis. Dico quia tu es spes mea a iuuentute mea. Et sicut in iuuentute non deseris, sic

9. Ne proiicias me in tempore senectutis. Et quid  per senectutem accipiat, determinat, dicens: Cum deficiet uirtus mea, ne derelinquas me. Defectum uirtutis nominat senectutem, sicut superius iuuentutis nomine designauit fortitudinem. Ac si dicat: Ne proiicias me a te: non permittas me peccare ex infirmitate. Quod si per fragilitatem peccare contigerit, ne derelinquas me ex toto, ut deficiens uiribus perseuerem in peccato. Proiecit Deus Petrum, cum permisit peccare: sed non dereliquit, quia fecit penitere . Non potest legi uersus iste in persona Christi, ut a Patre postulet ne illum deserat in tempore sue passionis, quando uisa est defecisse uirtus eius in miraculis. Et opus est  ut non derelinquas,

10. Quia dixerunt inimici mei mihi, et qui custodiebant animam meam. Non ut imitarentur, sed ut perderent eam. Consilium fecerunt in unum. Id est, in unam uoluntatem nocendi. Dicentes, Deus dereliquit eum. Unde est illud in Euangelio: Non est hic homo a Deo: et, Demonium habet .

 11. Ideo Persequimini et comprehendite eum. Et secure potestis facere. Quia non est qui eripiat. Dictum est hoc de Christo. Ille enim, qui potentia diuinitatis resuscitauerit mortuos, subito inter manus inimicorum infirmus factus est, et quasi nichil ualens comprehensus. Quando autem apprehenderetur, nisi primo illi corde suo dicerent, Deus dereliquit eum ? Quo contra postulat, dicens:

12. Deus, ne elongeris a me: Deus meus, in auxilium meum respice. Ita fit. Non elongatus est a Filio suo Deus Pater: sed semper est ei ceternus. Non elongatur etiam ab eis, imo prope est, qui tribulato sunt corde . Prope est, ut audiat. Prope est, ut misericorditer respiciat. Prope est, ut auxilietur. Oculi Domini super iustos : uultus autem Domini super facientes mala . Tamen pro talibus orat, cum subiungit:

13. Confundantur et deficiant detrahentes anime  mee. Hoc illis expedit, ut peccata sua recognoscant; unde confundantur et deficiant in se, qui male de se presumebant. Operiantur multa confusione, interius: et pudore, exterius: qui querunt mala mihi.

14. Ego autem semper sperabo. Quicquid illi facient, quantumcunque persequentur: ego non frangar ulla aduersitate, sed semper firmam spem habebo in te. Et adiiciam super omnem laudem tuam. Quid est hoc? Quid potest  adiicere 357 homo super omnem laudem Dei? Sed laudatus erat Deus in omni creatura sua, in regimine seculorum, in ordinatione temporum, in eminentia celi, in fecunditate terre, in circumfusione maris, in ipsis filiis hominum, in danda lege, et ceteris omnibus mirabilibus suis. Nondum erat laudatus in eo, quod suscitauit carnem in uitam eternam. Laus ergo Dei super omnem laudem antehabitam adiicitur, cum Unigeniti eius incarnatio, passio, resurrectio, et ascensio in celum predicatur. Unde adhuc subiungit:

 15. Os meum annuntiabit iustitiam tuam. Et subdit, quid uocet iustitiam, scilicet salutare tuum, id est, Filium tuum, qui et saluat sperantes in se, et iustificat. Et hoc tota die, id est toto tempore. Hec est laus, que superat omnem laudem, Dei scilicet iustitiam predicare, qua iustificatur impius: et salutare, quo saluatur damnatus. Et propter hoc annuntiaui iustitiam tuam: Quoniam non cognoui, id est, non approbaui literaturam. De qua Paulus dicit: Litera occidit, spiritus autem uiuificat . Quidam enim non de gratia, sed de litera gloriabantur, eo quod legem accepissent . Lex autem sine gratia, sola litera est, et manet ad conuincendam iniquitatem, non ad dandam iustitiam. Si enim data esset lex, que posset uiuificare, omnino ex lege esset iustitia. Sed conclusit Scriptura omnia sub peccato , ut promissio ex fide Iesu Christi daretur credentibus. In ipsa gratia  glorians, literaturam non cognoui, id est, homines  de litera presumentes, et a gratia resilientes toto corde reprobaui. Unde merito subditur:

16. Introibo in potentias Domini. Spiritualis enim homo dum non adheret litere, meretur per intellectum ad interiora spiritus introire, ut potentias Domini sciat, id est, gratiam et uirtutes, quibus iam non infirmatus per carnem mandata diuina potenter impleat. In hoc etiam commendat gratiam Dei, non iustitiam suam, cum protinus addit: Domine, memorabor iustitie tue solius. Quidam enim ignorantes Dei iustitiam, et suam uolentes constituere, iustitie Dei non sunt subiecti . Nullam meam agnosco, solius tue memorabor iustitie. Iustitia tua sola me liberat: mea sola non est nisi peccata. Non gloriabor de uiribus meis, ne in literatura maneam: sed de gratia tua per quam literam operando adimpleam. Nec solum facere, sed et ipsum scire Deo attribuit, cum subiungit:

17. Deus, docuisti me a iuuentute mea, et usque nunc. Ex ipso  initio fidei quo me innouasti  usque modo, docuisti me, quia tue solius iustitie memorari debeo. Considerans enim uitam preteritam meam, uideo quid mihi debebatur, et quid acceperim pro eo, quod mihi debebatur. Debebatur pena, reddita est gratia. Debebatur gehenna, data est uita eterna. Ex quo conuersus sum, didiei merita mea nulla precessisse, sed gratiam tuam mihi gratis uenisse. Taliter eruditus, Pronuntiabo mirabilia tua, id est, ea que tu mirabiliter operatus es, aliis predicabo. Quid mirabilius inter Dei mirabilia, quam quod ipse creator factus est creatura? Deus humanam naturam suscepit. Sanguine suo perditum hominem redemit, de morte ad uitam, de mundo ad gloriam reduxit. Hec sunt, que pronuntiabo mirabilia, que me docuisti a iuuentute mea. Et sicut hucusque cepisti misericors, Domine, 358 sic usque in finem non cesses agere. Et hoc est quod subdit:

 18. Et usque in senectam, et senium, Deus, ne derelinquas me. Adiuuisti fortem, non deseras debilem. Tempore Apostolorum et martyrum erat iuuenis Ecclesia, fortis in uirtute, patiens in tribulatione, perfecta in sapientia. Iam quia caritas refrigescit, minuitur sapientia, uirtus deficit: quasi in senectutem uenire cepit. Tempore Antichristi cadet in senium, quando eius uirtus adeo diminuta erit, ut si fieri possit, seducantur etiam electi . Postulat ergo Christi Ecclesia, ut sicut a iuuentute per omnipotentis Dei gratiam regitur: sic usque in finem per eamdem gratiam gubernetur. Usque in senectam, et senium meum, id est, usque ad diem ultimum meum, usque in finem seculi gratia tua perseueret mecum. Donec annuntiem brachium tuum, id est, Filium tuum, generationi omni, que uentura est. Hinc alibi dicitur: Et brachium Domini cui reuelatum est ? Ideo Christus brachium Domini dicitur, quia ipse est uirtus et fortitudo Dei per quem omnia facta sunt: et a quo diaboli  uirtus superatur. Omni generationi annuntiatur hoc brachium, ut credendo in Dominum Iesum Christum fortes permaneant, atque in tanta uirtute confidendo, diabolum et uitia potenter uincant.

19. Annuntiabo  non uires aut iustitias meas, sed, Potentiam tuam et iustitiam tuam, Deus, que extenduntur, usque in altissima, que fecisti magnalia: id est, usque ad ipsas celestes uirtutes, quas tu longe mirabilius quam cetera opera tua creasti. Dei magnalia sunt Angeli, Sedes, Dominationes, Principatus, Potestates. Hec ipsa magnalia tibi debent, quod sunt, quod iuste uiuunt, quod beate uiuunt. Non solum homines gratia Dei gubernantur, sed et ipse altissime et eterne potestates. Unde admirando exclamat, dicens: Deus, quis similis tibi, subaudis, in magnalibus faciendis? uoluit primus angelus tibi esse similis, et cecidit . uoluit primus homo, cui serpens dixit: Et eritis sicut dii , et dignitatem amisit. Et tamen ad similitudinem  Dei factus legitur homo : et ipse Dominus ad similitudinem suam nos inuitat, dicens in Euangelio: Diligite inimicos uestros: benefacite his qui oderunt uos, ut sitis filii Patris uestri . Et Apostolus: Similes  ei erimus, quoniam uidebimus eum sicuti est . In quo ergo peccauit homo, si esse uoluit, quod Deus in illo fecit? Sed uoluit hoc peruerse, ut quomodo Deus non habet a quo formatus est, non habet a quo regatur: sic ipse uoluit in sua potestate esse sine domino, sine rectore, ut propria uteretur uoluntate. Posset autem et hoc uelle sine peccato, scilicet ut similis esset Deo. Quisquis enim uult ita esse similis Deo, ut ad illum stet, et ab illo fortitudinem suam custodiat, eique coherendo signetur tanquam cera ex annulo: habet imaginem eius, faciens quod dictum est, Mihi autem adherere Deo bonum est . Hic custodit similitudinem et imaginem ad quam factus est, et non peccat. Quod quia homo prius agere contemsit, nunc captiuus clamat: Deus, qui similis  tibi? Peruerse uolui esse tibi similis, et factus sum similis pecori. Sub tua dominatione, sub tuo precepto uere 359 similis eram. Sed homo in honore positus non intellexit, comparatus est iumentis insipientibus, et similis factus est illis . Et quia tetigit uetitum, inuenit supplicium. Unde nunc gemens subdit:

20. Quantas ostendisti mihi tribulationes malas et multas! Ostensum est enim malum homini per experimentum. Unde scriptum est: Et aperti sunt oculi eorum . Cognouerunt enim se peccasse. Clausi sunt oculi interiores quibus uidebant spirituale bonum: et aperti sunt oculi exteriores ad experiendum malum. Quis autem potest dicere aut excogitare, quantas et quam multas tribulationes et anxietates uideat et sentiat miser homo, in hac mortalitate et corruptione? Que ideo male sunt, quia sine culpa esse non possunt. Disciplina tamen fiunt,  et admonitio est, non desertio. Nam protinus addit: Et conuersus uiuificasti me. Quasi post iram conuersus ad misericordiam, uiuificasti genus humanum in primo parente mortuum. Sicut enim in Adam omnes moriuntur, ita et in Christo omnes uiuificabuntur . Et de abyssis terre, idest, de profunditate et submersione peccati, iterum reduxisti me. Quid est, quod dicit Iterum? Non enim semel reducit Deus a peccatis: sed modo per baptismum, modo per penitentiam, modo per conuersionem: et sic multis et diuersis modis reducimur ad salutem. Nos iteramus culpam, pius Dominus iterat erga nos suam misericordiam. uel de abyssis terre, id est, de peccatis, que nos mergunt in interitum, reduxit Deus genus humanum. Primum per fidem, iterum per speciem: nunc recte uiuendo, iterum eterna beatitudine perfruendo. Surreximus mente, fide, spe, caritate. Restat, ut surgamus et corpore. Et quia hoc iam spe tenemus, dicatur recte, Et de abyssis terre iterum reduxisti me. Mihi uero sic reducto,

 21. Multiplicasti magnificentiam tuam, idest, multis modis magna, et multiplicia uirtutum dona contulisti. Et conuersus, per mediatorem Christum , ab ira, quam habebas de peccato contra genus humanum, consolatus es me, securum faciendo de eterna promissione. Et quia  duas dixerat reductiones, unam secundum spiritum in re, alteram secundum corpus in spe, eas duas commendat, cum subiungit:

22. Nam et ego confitebor tibi in uasis psalmi ueritatem tuam, Deus. Hoc est secundum spiritum. A superiori enim sonat psalterium quod est, quasi uas quoddam spirituale, in quo psalmi continentur, in quo etiam Domini ueritas ad ipsius honorem predicatur. uasa psalmi, instrumenta sunt, ubi psalmodia fiat; et significant uiuificationem spiritus. Quid de corpore? Psallam tibi in cithara, sanctus Isrel. Cithara enim ab inferiori parte sonitum reddit. Psallam tibi in cithara, id est, in mortificatione carnis.  Tibi, inquam, qui es sanctus Isrel, id est, qui sanctificas eos, qui sunt spiritualiter Isrel, id est, uidentes Deum. Et ideo

23. Exultabunt labia mea, cum cantauero tibi, et anima mea quam redemisti. Tam certus erat Sanctus Dauid de redemtione anime sue, ut iam diceret factum, quod in spiritu preuidebat futurum. Non ait: Et animam, quam redemturus es: sed Anima mea quam redemisti. 360 Quapropter dum Domino cantat, non solum exterioribus labiis, sed intus in anima exultat. Sic enim Deum laudare decet, ut mens concordet cum uoce, ut impleatur illud Apostoli: Psallam spiritu, psallam et mente . Nec solum labia mea decantabunt,

24. Sed et lingua mea meditabitur iustitiam tuam. Id est, qualiter anima mea per te redemta sit, et iustificata, nullis meis precedentibus meritis, sed sola tua gratuita misericordia. Quando hoc meditabitur? In fine, Cum confusi et reueriti fuerint, qui querunt mala mihi. Duobus modis  confundentur  et erubescent: aut cum credent in Christum, aut cum uenerit Christus. Resurgent enim omnes mortui , quisque cum caussa sua: separabuntur boni ad dexteram, mali uero ad sinistram. Et tunc confundentur, qui ante exultabant: erubescent, qui garriebant, cum dicetur eis: Ite in ignem eternum . Et notandum, quod non ait, Et lingua mea loquetur: sed meditabitur. Tunc enim lingue cessabunt , quoniam in illa beata uita omnium uoluntates et cogitationes omnibus inuicem apparebunt.



TITULUS PSALMI LXXI.

1. Psalmus Dauid, in Salomonem. Tractatus iste tendit in Christum, qui est uerus Salomon, id est, pacificus, qui pacem posuit inter Deum et genus humanum . In hoc psalmo Christus materia est secundum utramque naturam, diuinam scilicet et humanam. In prima parte petit  ei dari iudicium, et affirmat quod habebit. In secunda  loquitur de regno, ipsum regnum commendando multis modis. In tertia  commendatio est ipsius regis. Intendit nos admonere, ut subiiciamur ipsi Salomoni. uox Prophete preuidentis Christum futurum regem, qui orando prophetat, ut detur ei regnum, dicens:



PSALMUS LXXI.

2. Deus, iudicium tuum regi da: et iustitiam tuam filio regis. Hoc confirmat in se Dominus, ubi ait in Euangelio: Pater non iudicat quemquam, sed omne iudicium dedit Filio . Qui rex etiam filius regis est, quia et Deus Pater utique rex est: et ipse Filium suum incarnatum constituit regem super populum suum, ut eum secundum iustitiam et iudicium, secundum bonos mores et uirtutes spiritualiter regeret, atque in suo celesti regno perenniter collocaret. Ac si dicat: O Deus Pater, da regi Christo super homines iudicium tuum, ut sicut tu habes iudicare,  ita habeat et ille. Atque eidem filio regis, idest, tui, qui solus rex es, et in ueritate tuos regis, da iustitiam tuam, idest, iustum iudicium: quia rex ille semper iusta iudicia iudicabit. [a 9Kb] Endiadis est, quia per diuersa idem dicit. Idem est enim in hoc loco iustitia et iudicium. Nec aliud designant, nisi iudicium iustum. Da ei Iudicare populum tuum in iustitia, idest, ut iuste iudicet uniuersos: uidelicet bonos et malos. Nec mouere debet, quod dicit, Tuum. Sui enim sunt etiam peruersi, 361 nec quicquam possunt facere, nisi permissu Dei. Similiter et pauperes tuos in iudicio, subaudis da ei iudicare. Iudicat Christus in hac uita bonos et malos. Iudicabit etiam postmodum, quando malos a bonis separabit . Et notandum quod cum diceret: Pauperes, mox addidit, Tuos: ut per hoc designaret pauperes ueros. Non enim omnes pauperes sunt pauperes Dei, sed diuites sui: quia non humiles sunt, sed superbi. Et sunt quidam diuites qui facilius omnia sua pauperibus  tribuant, quam ipsi pauperes faciant. Propterea ad designandos pauperes suos, dicit Dominus in Euangelio: Beati pauperes spiritu, quoniam ipsorum est regnum celorum . Non ait pauperes rebus, sed spiritu: quoniam hec beata et Deo acceptabilis paupertas est, ubi presumtio spiritus non est. Tales pauperes in futuro iudicio iudicabit, et saluabit Christus: quoniam sicut alibi dicitur: Patientia pauperum non peribit in finem . Nec solum da ei iudicium, sed fac illum per predicatores tuos diuulgari per totum mundum. Et hoc est quod subdit:

3. Suscipiant montes pacem populo, et colles iustitiam. Eminentes excellenti sanctitate montes in Ecclesia sunt, qui idonei sunt et alios docere . Suscipiant isti montes pacem predicandam populo, sicut illis preceptum est a Domino. In quamcumque domum intraueritis, primum dicite, Pax huic domui . Colles sunt minores. Ipsi suscipiant iustitiam, idest, obedientiam, que est in hominibus, et in  omni rationali creatura omnis iustitie origo atque perfectio. uel per montes et colles possunt intelligi Euangelice pacis utrique predicatores, siue precedentes, siue subsequentes. Ipsi suscipiant pacem et iustitiam, idest, Christum, qui nos pacificat Deo, et iustificat per fidem : eumque notificent populo. Primum postulat, deinde affirmat quod re uera iudicium hanebit Christus. Unde et dicit:

4. Iudicabit pauperes populi, idest, ueros et spirituales pauperes, segregando eos a populo, sicut Dominus Discipulis suis ait: Ego uos elegi de hoc mundo. Et saluos faciet filios pauperum, idest, imitatores Apostolorum: Et humiliabit calumniatorem, idest, opprimet diabolum, qui est iniustus accusator fratrum nostrorum. Humiliatus est enim, quia quem occiderat resurrexit, regnumque mortis abstulit. Cuius   ille potestatem ita gerebat, ut per unum hominem quem deceperat, omnes per mortem traheret ad damnationem. Sed humiliatus est: quoniam si per unius delictum mors intrauit in mundum , multo magis qui abundantiam gratie accipiunt in uita, regnabunt per Christum, qui humiliauit calumniatorem.

5. Et permanebit cum sole, idest, cum deitate: que ideo dicitur sol, quia uera cognitione iustitie illuminat animam, humiliato calumniatore: cum sole permanet, quia uicto diabolo per resurrectionem ad dexteram Patris sedet, ubi iam non moritur, et mors ei ultra non dominabitur . Et hoc ante lunam. Tamquam primogenitus a mortuis precedens Ecclesiam, que uariando deficit et crescit. In generationem et generationem. Aut generationem dicit, qua generamur mortaliter. Deinde incarnationem diuinitatis annuntiat, cum subiungit:

6. Descendet sicut pluuia in uellus. Quid 362 enim tam silenter et sine strepitu fit, quam cum imber in  uellere descendit ? Nullius aures sono uerberat. Nullius corpus humore repercussi roris aspergit: sed sine inquietudine omnium totum imbrem per multiplices effusum partes: toto corpore unius meatus, scissuram nesciens, solida mollicie meatus plures prebet: et quod clausum uidetur per densitatem, est patulum per tenuitatem. Recte ergo Mariam uelleri comparamus: que ita concepit Dominum, ut toto eum hauriret corpore, nec eiusdem corporis scissuram pateretur: sed esset mollis ad obsequium, solida ad sanctimoniam. Recte ergo Maria uelleri comparatur: de cuius fructu salutaria populis uestimenta texuntur. uellus plane Maria est. Siquidem de molli sinu eius Agnus egressus est, qui et ipse matris laniciem, idest, carnem gestans, molli uellere cunctorum operit uulnera populorum. Omne enim peccati uulnus Christi lana suffunditur, Christi sanguine fouetur: et ut sanitatem recipiat, Christi indumento uestitur. Et quia de plenitudine eius nos  omnes accepimus , apte subiunctum est, Et sicut stillicidia stillantia super terram. Quoniam tota se diuinitas infudit in Mariam, descendit sicut pluuia in uellus: quoniam per diuisiones gratiarum perfudit Ecclesiam, descendit sicut stillicidia stillantia super terram. Gedeon in prelium iturus, belli exitus signum a Domino petiit . Posuit igitur super terram uellus, quod prius madidum, postea uero siccum apparuit. Terra autem prius sicca, postea uero madida fuit. Pluuia Christus, uellus Iudea, terra uero Gentium multitudo intelligitur. Prius pluuia in uellus, primitus Christus in Iudeam descendit. Erat autem terra sicca, quoniam Gentium populus indoctus adhuc et imbaptizatus erat. Sed numquid semper sicca erit? Non ut que semper: uellere excusso, in omnes terras Christi nomen diffunditur. De uellere ergo in terram, de Iudea in Gentes Christi nomen rorisque superni fluxit doctrina. Et que utilitas erit in aduentu Christi?

7. Orietur in diebus eius iustitia et abundantia pacis.  Hoc etiam secundum literam impletum est. In tempore enim quo natus est Dominus, sub unius regionis imperio totus mundus quiescebat. Spiritualiter autem et pax et iustitia in diebus eius exorte sunt. Peccatores facti iusti, et discordes pacifici. In diebus eius iustitia exorta est, idest, gratia fidei qua iustificantur electi. Bene autem dicitur, Et abundantia pacis: quoniam per totum mundum erit abundans reconciliatio, et de omni parte erunt homines reconciliati Deo. Hec autem pax perseuerabit in sanctis, Donec auferatur luna, idest, donec fiat immortalis et impassibilis presens Ecclesia. Quid est enim donec auferatur luna, nisi donec efficiatur, ut non sit? uidelicet ut pacis abundantia usque ad hoc perducatur, ut contradictio ac rebellatio penitus destruatur, et fiat pax intantum crescens, ut morte omnino  deuicta, inter carnem et spiritum, inter hominem et Deum inconcussa concordia atque unitas indiuisa perpetuo habeatur. Deinde ostendit amplitudinem regni, cum subiungit:

8. Et dominabitur a mari orientali, usque ad mare occidentale; et a flumine Iordane, usque ad terminos orbis terrarum, in circuitu totius orbis. Per flumen Iordanem in quo Christus 363 baptizatus est, accepimus baptismum, per quem Christus dilatatur per totum mundum.

9. Coram illo procident Aethiopes: et inimici eius terram lingent. Per Aethiopes , a parte totum significauit omnes gentes: eam eligens gentem quam potissimum nominaret, que in finibus terre est. Procident  coram illo, idest, adorabunt illum: et inimici Dei terram lingent, si quando Iudei, heretici et pagani in Apostolorum doctrina delectantur. Sunt enim Apostoli sal terre . Lingent etiam terram inimici Dei, quando fallacie blandimentis uerbisque adulatoriis sanctos decipere  nituntur.

10. Reges Tharsis et insule munera offerent: reges Arabum et Saba dona adducent. Hoc Magi stella duce , etiam corporaliter impleuerunt, quos uniuerse terre reges et principes adhuc quotidie spiritualiter imitari non desistunt. Tharsis interpretatur exploratio gaudii, uel contemplatio. Aliqui enim uenientes de exploratione gaudii, experta et despecta inani letitia huius mundi, seipsos facientes reges, carnalitatem suam rationabiliter regendo, semetipsos offerunt in munera regi Domino. Per insulas  accipimus eos, qui sicci sunt a fluctibus huius mundi: cuius tempestatibus nequaquam demerguntur, licet procellis eius circumquaque tundantur. Tales insule munera offerunt, quia bona que operantur, Domino ascribunt. Arabia interpretatur humilitas. Saba succensio. Humiles, et illi qui in se uitia succendunt, nichilominus facti reges, semetipsos dona gratuita Domino adducunt.  Ea quippe adduci solent, que ambulare ualent. Numquid de immolandis uictimis hoc dictum est? Absit ut talis oriatur in diebus eius iustitia! Sed per hec dona que Domino adducenda predicantur, homines fideles designantur, quos in societatem Ecclesie Christi regum adducit auctoritas.

11. Et adorabunt eum omnes reges, qui prius solebant adorari, idest, aliqui de omni genere regum: et omnes gentes, que prius solebant seruire terrenis regibus, seruient ei, nostro uidelicet celesti regi. Et merito,

12. Quia liberabit pauperem a potente. Ille hic  dicitur potens, qui superius calumniator est appellatus. Quem potentem ad homines sibi subiiciendos atque in seruitute retinendos, non uirtus eius fecit, sed humana peccata. Sed qui humiliauit calumniatorem, et intrauit in domum fortis, ut eo alligato, uasa eius eriperet , ipse liberauit pauperem a potente, et tam desolatum et miserum  pauperem, cui non erat adiutor. Non enim hoc efficere potuit uel quisquam homo iustus, uel aliquis angelus. Non poterant etiam per liberum arbitrium liberari, nisi tantummodo per Christum. Et quomodo liberabit?

13. Parcet pauperi et inopi. Pauper est, qui nichil habet. Inops, qui alterius ope indiget. Hunc pauperum uirtutibus et bonis operibus uacuum et desertum, non damnabit rex pius iuxta proprium meritum, sed parcet, relaxando penam, dimittendo culpam. Et sic: Animas pauperum saluas faciet, Diuitum animabus demoniis traditis. Et quomodo saluas faciet animas pauperum?

14. Ex usuris et iniquitate redimet animas eorum. Quoniam neque usuras neque iniquitates 364 amplius exercebunt. Siue ex usuris et iniquitate diaboli. Hic enim pessimus fenerator aliis luxuriam, aliis auaritiam, aliis uero superbiam commodat: in quibus postquam peccatores exercitati fuerunt, animam pro usura diabolo  reddunt. Pecunia diaboli est iniquitas, quam nos ab ipso suscepimus. Super hanc pecuniam exigit a nobis usuras, idest, penas, quas non suscepimus et soluimus. Ab his usuris et iniquitate redimuntur anime pauperum, sanguine illo qui effusus est in remissionem peccatorum. Et sic factum est honorabile nomen eorum coram illo. Iam enim  non memor est nominum eorum per labia sua, quibus antea uocabantur idololatre, siue adulteri, siue homicide: quoniam relictis uitiis, pro quibus signabantur talibus uocabulis, conuersi ad Christum susceperunt nouum uocabulum, ut a Christo dicerentur Christiani . Quod utique nomen coram illo est honorabile, etsi coram inimicis habeatur despicabile. Audi et aliud honorabile nomen, atque omni iocunditate plenum, quod ipse pius Dominus Discipulis suis imponere dignatus est, dicens: Iam non dicam uos seruos, sed amicos meos . Sequitur commendatio ipsius regis de quo ait:

15. Et uiuet. Non enim in morte remanebit, sicut  Iudei putauerunt: sed resurget a mortuis, Et uiuet in eternum, feste Apostolo, qui ait: Christus resurgens ex mortuis, iam non moritur, mors illi ultra non dominabitur . Et dabitur ei de auro Arabie. Multi enim ex sapientibus Gentium conuertentur ad ipsum. uel aurum Arabie significat sapientiam in humilitate. Arabiam enim interpretari diximus humilitatem. Hoc thesauro nichil carius, nichil pretiosius aut haberi, aut offerri Deo potest. Et adorabunt de ipso semper, idest, summa et singulari ueneratione colent eum. Et hoc quod eum adorabunt, procedet de ipso, idest, de munere ipsius. Nos enim quomodo oremus, nescimus; sed Spiritus sanctus postulat pro nobis gemitibus inenarrabilibus . De ipso habent, si qui bene orant. Ab ipso trahunt quicquid boni possident. Merito ergo tota die, idest, assidue benedicent ei, gratias referendo, et bona sua non sibi, sed Domino ascribendo. Ostenditur et alia caussa ut benedici debeat, cum subditur:

 16. Erit firmamentum in terra. Omnes enim promissiones Dei in illo firmate sunt . Et quicquid prophetatum est pro salute nostra, totum in illo est, uel erit adimpletum. Fideles quoque anime in hac terra posite, non habent aliud firmamentum, nisi Christum. Firmamentum est timentibus eum. Ecce est firmamentum. Numquid altum? Erit utique. Nam In summis montium superextolletur, idest, inter illos montes, qui sunt aliis altiores, cum Christus uenerit, solus omnibus eminentior apparebit . Hinc alius Propheta dicit: Erit in nouissimis diebus preparatus mons domus Domini in uertice montium . Nam si alii montes extolluntur sanctitate, Dominus noster superextollitur diuinitate. Ecce firmamentum est, et altum: numquid fructuosum? Etiam: Super Libanum fructus eius. Libanum  solemus accipere ueluti huius seculi dignitatem: quoniam mons est Libanus excelsas arbores habens, et nomen ipsum interpretatur Candidatio. Et quid mirum 365 si  super huius seculi preclarum omne fastigium fructus superextolletur Christi, cuius fructus dilectores omnia secularia cacumina contemserunt? Si autem in bono accipiamus Libanum, propter cedros Libani quas plantauit: quis alius fructus intelligendus est, qui super Libanum exto litur, nisi de quo Apostolus de caritate locuturus dicit: Adhuc excellentiorem uiam uobis demonstro? Hoc enim et in primo ponitur munerum diuinorum, ubi ait: Fructus autem spiritus est caritas. Atque inde cetera consequenter contexuntur. Apte autem adiunctum est, Et florebunt de ciuitate sicut fenum terre. Ciuitas in hoc loco designatur seculi huius societas. Exaltatur itaque fructus Christi super Libanum, idest, super arbores diuturnas, et ligna imputribilia  omnis claritas hominis secundum temporalem seculi celsitudinem feno comparatur, quoniam a credentibus et uitam eternam iam sperantibus,  spernitur felicitas temporalis, ut impleatur quod scriptum est: Omnis caro fenum , et omnis gloria eius ut flos feni. Fenum aruit, et flos decidit: uerbum autem Domini manet in eternum. Et propter hec omnia beneficia

17. Sit nomen eius benedictum in secula, idest, fama et gloria nominis eius quantum ad homines, accipiat incrementum, et semper magis ac magis diuulgetur et magnificetur hic et in eternum. Merito autem benedicendum est, quoniam etiam Ante solem, idest, ante omnia tempora permanet nomen eius. Non dicit nomen, illam uocem que transit: sed substantia diuina hic intelligitur, que per nomen significatur: et est consequens, ut qui Deum benedicit, benedicatur a Deo. Quod sanctus Isaac ostendit, quando in figura Christi Filio suo benedicens dixit: Qui benedixerit tibi, erit et ille benedictus . Hinc Abrahe dicitur, In semine tuo benedicentur omnes gentes . Unde nunc recte dicitur: Et  benedicentur in ipso omnes tribus terre. Tribus dicuntur quasi curie, improprie tamen. Et Dominus Deus populum suum per diuersas tribus diuidi precepit : et sanctus Iacob secundum diuersas tribus filiis suis benedixit . Diuerse tribus in Ecclesia Dei electas animas secundum diuersa merita designant, propter quod et in domo Patris mansiones multe sunt . Ac si dicat: Non solum ipse benedictus erit, sed omnes sui per eum. Unde merito Omnes gentes magnificabunt eum: Non ipsi faciendo ut magnus sit, qui per se magnus est: sed laudando et magnum faciendo. Unde ex parte sua Deum benedixit dicens:

18. Benedictus Dominus Deus Isrel qui facit mirabilia solus. Quoniam quicumque facit, non ipse per se, sed Dominus per ipsum facit.

19. Et benedictum nomen maiestatis eius in eternum. Nomine maiestatis intelligitur gloria diuinitatis. Quare autem cum diceret Deus Isrel, non potius dixit Deus omnium hominum, aut Deus totius creature?  Quia intendit ibi Deum commendare secundum gratiam. Nam secundum potentiam postmodum commendauit, ubi nomen sue maiestatis apposuit: propter quod et protinus addidit: Et replebitur maiestate eius omnis terra. Qua in re notandum est, quia cum omnipotens Deus cuncta repleat per diuinitatis sue potentiam, quedam tamen 366 specialiter replet per sue inhabitationis gratiam. Unde sicut premisimus, ad commendandam gratiam suam dictus est Deus Isrel, quoniam hanc gentem sibi specialiter elegit: de qua per Prophetam alium dicit: Et inhabitabo et inambulabo in eis, et ero illorum Deus, et ipsi erunt mihi populus . Quatuor ergo benedictiones in his quatuor uersibus posuit. Primam de eternitate Dei. Secundam de benedictione Gentium in ipso. Tertiam de gratia spirituali Isreli collata, in qua etiam solum Deum mirabilem predicauit, quia in hoc solo opere gratie longe mirabilior quam in ceteris operibus extitit. Quartam gloriam  sue maiestatis, in qua consistit nostra beatitudo et finis. Hac enim maiestate replebitur omnis terra, replebitur tota Ecclesia. Et ex his omnibus benedictus sit Deus. Fiat Fiat. Quia ualde desiderat, ideo ingeminat.



TITULUS PSALMI LXXII.

Sicut per clauem, uel ostium ingredimur in domum, ta per sensum titulorum intelligentiam intramus psalmorum. Titulus huius psalmi est: Defecerunt hymni Dauid filii Iesse [* 1Kb] , Psalmus Asaph. Hymni sunt cantus continentes laudem Dei. Si sit laus, et non sit Dei, non est hymnus. Si sit laus, et Dei, et non cautetur, non est hymnus. Oportet ergo ut, si sit hymnus, habeat hec tria: et laudem, et Dei, et canticum. Cum ergo dixit, Defecerunt, molestam rem uidetur nuntiare. Nam qui cantat laudem, non solum laudat, sed etiam hilariter laudat. Qui cantat laudem, non solum laudat, sed etiam amat eum, quem cantat. In laude  confitentis est predicatio, in cantico affectio. Asaph interpretatur synagoga, siue congregatio. uox est in hoc psalmo synagoge, deficientibus hymnis Dauid, non filii Dei, sed filii Iesse. Ideo addidit filii Iesse, ne in hoc loco sicut in ceteris psalmis, per Dauid intelligeretur Christus: sed per Dauid acciperetur carnalis Iudaicus populus, cui preerat rex et propheta Dauid. Huius Dauid, id est, carnalis populi laudes defecerunt, deficientibus temporalibus rebus, per quas solebat a carnali populo laudari Deus. Quare autem ille defecerunt, nisi ut alie quererentur meliores, que deficere non possunt. Materia est ipsa fidelis synagoga. In prima parte iam tanquam confirmata Deum laudat, que ante dubitans pene errauerat. In secunda parte  conuersio ab eo, quod dubitauerat commendatur. In tertia  ostendit hanc prosperitatem fallacem, atque amatores eius ad mortem trahentem. In quarta  ostendit se uerum habere intellectum, nec iam temporalia querere, sed solum Deum. Intentio est compescere simplices, ne de prosperitate bonorum, aut aduersitate malorum murmurent aduersus Deum, quem constat in omnibus bonum  esse, et iustum. Ideo ait:



PSALMUS LXXII.

1. Quam bonus Isrel Deus. Mire quidem et ineffabiliter bonus est. Sed tamen summa eius bonitas non omnibus nota est, nisi tantummodo, illis qui recto sunt corde, id est, qui nec extolluntur prosperis nec franguntur aduersis: 367 et in utroque bonum et rectum intelligunt Deum. Deinde incipit dubitationem suam quam prius habuit ad aliorum confirmationem declarare, cum subdit:

2. Mei autem pene moti sunt pedes, id est, animi affectiones pene mote sunt a Deo. Pene effusi sunt gressus mei, id est, opera mea. Gressus nostri effunduntur, quando pro diuersis et terrenis rebus appetendis operamur. Quando autem pro solis eternis laboramus, iam non effunduntur bone actionis gressus, sed ad unum potius tendunt, scilicet ad Deum. Moti sunt  pedes, ad errandum: fusi gressus, ad lapsum: non omnino tamen, sed pene.  Ac si apertius dicat: Pene recessi a Deo, et secundum uoluntatem, et secundum actum. Ideo dicit: Pene, quia resipuit. Nam si non resipuisset, a Deo penitus recessisset. Sed quare hoc?

3. Quia zelaui super iniquos, pacem peccatorum uidens. uidi illos pacem habere, diuitiis florere, qui Deum contemnebant. Ego uero, qui cultor Dei eram, iis omnibus carebam. Propterea zelabam super illos. Ideo indignabar, ideo inuidebam. Sed iam uideo, quare hanc habeant pacem. Quare?

4. Quia non est respectus morti eorum. Non est in eis respectus diuine misericordie, ut liberentur ab eterna morte. Ideo hac temporali pace hic fruuntur, quatenus in futuro damnatione perpetua puniantur. Et firmamentum in plaga eorum, subaudis non est. Plagam eorum dicit culpam, in qua non est firmamentum, id est, aliquod penitentie, uel salutis medicamentum.

5. In labore hominum non sunt, et cum hominibus  non flagellabuntur. Id est, non laborant sicut ceteri homines, neque affliguntur. Non sunt enim ex filiis Dei, quos flagellat misericors pater, ut recipiat . Nunquam autem hic omnipotens Deus magis irasci potest peccatori homini, quam cum in hac uita permitiat eum prosperari.

6. Ideo tenuit eos superbia. Quia enim flagella non sentiunt, propterea elate uiuunt. Nam si flagellarentur, fortassis humiliarentur. Ergo superbia tenuit eos, alligauit, astrinxit, subdidit tanquam captiuos, tanquam seruos. Ex hac retentatione, Operti, id est, ex toto pleni sunt iniquitate, quantum ad proximum: et-impietate sua, quantum ad Deum: O infelices illi, quos tanquam uinctos superbia tenet, tanquam submersos iniquitas operit. Que unde processerit, ostenditur cum subinfertur:

 7. Prodiit quasi ex adipe iniquitas eorum. Id est, ex copia diuitiarum, ex tumore superbie, ex uoluntate et delectatione. Ex quo notandum est, quia non ab una semper origine procedit iniquitas. Nam aliquando ex necessitate deriuatur, aliquando ex abundantia. Sunt quidam  mali quasi ex macie, quia exiles, exigui, pauperes et egentes, tabe quadam necessitatis affecti. Pauper furtum facit: ex macie processit iniquitas. Diues abuudans aliena rapit: quasi ex adipe iniquitas prodiit. Cum dicis macro: Quare hoc fecisti? Humiliter afflictus, et abiectus respondet: Egestas compulit. Si dicas diuiti: Quare hoc facis? uix dignatur audire, etiam contemnit te. Aliud est ergo ex necessitate peccare, aliud ex abundantia. Ecce hi a superbia inceperunt: quo peruenerunt? Transierunt  368 in affectum cordis, id est, usque ad prauas uoluntates suas adimplendas.

8. Et hoc quod ipsi transierunt, non impremeditate fecerunt, sed quasi ex mora et lima, quia cogitauerunt,  prius diu inter se: et postea locuti sunt ad alios docendos nequitiam suam. Et hoc non in abscondito, sed in manifesto. Unde et subdit: Iniquitatem in excelso locuti sunt. Non cum timore, sed cum audacia, clare et aperte, audientibus omnibus. Nec solum contra homines tumide et peruerse locuti sunt malum, sed etiam in Deum.

9. Posuerunt enim in celum os suum, blasphemantes Deum, ipsis celestibus detrahentes. Et lingua eorum transiuit in terra. Prius in celum, deinde in terram linguam transtulerunt: quia prius contra Christum, postea uero contra Ecclesiam locuti sunt. uel linguam eorum in terra transire, est contemto celesti Domino seipsos in hac uita laudare, magnificare, sicut alibi dixerunt: Linguam nostram magnificabimus, labia nostra a nobis sunt. Quis noster Dominus est ? Et uere in hoc lingua eorum transiit in terra, quia loquacitas eorum metas humanitatis et modum excessit in natura, cum se  intantum extollerent, ut Deum esse supra se contemnerent. Et quia intantum errauerunt, atque ad tantam malitiam ex pace, et prosperitate sua peruenerunt, eorum damnatio, fuit aliis occasio conuersionis. Propterea subdit:

10. Ideo conuertetur populus meus hic. Hic  in tanta eorum cecitate, in tanta perditione, quam incurrerunt, qui diuitias amauerunt. Populus meus hoc ex ratione considerato, ex zelo et inuidia, quam prius inde habuit, conuertetur, ne simili damnatione, cum amatoribus diuitiarum puniatur. Conuertetur  populus meus hic, id est, considerata perditione prauorum. uel hic, id est, in hoc seculo, dum tempus est acceptabile conuertendi, et dies salutis . De quibus protinus addit: Et dies pleni inuenientur in eis, scilicet pleni ad indulgentiam, ad misericordiam et ad gratiam. uenit enim plenitudo temporis, in quo misit Deus Filium suum in terris . uel in his, qui hic ad Deum  conuertentur, in futuro dies inuenientur pleni beatitudine, pleni eternitate. uere ibi dies pleni sunt, ubi lucet sol iustitie, ubi diuina splendet claritas et eterna . Deinde narrat qualiter primum errauerunt, et quomodo postmodum conuersi sunt. Ait enim:

11. Et dixerunt, uidelicet cogitando intra se ante conuersionem: Quomodo scit Deus? Id est, quomodo possumus scire, quod ipse sciat, quod boni ita tribulantur et mali prosperantur? et si est scientia in excelso? Si est, quod ipse sciat, quomodo patitur? Aposiopesis est, id est, defectio, ubi additur ut oratio plene intelligatur. Talis erat error eorum. Putabant enim Deum res humanas, aut nescire, aut non curare, cum tribularentur boni, et florerent mali. Unde et subsequenter dicunt:

12. Ecce ipsi peccatores et abundantes in seculo, obtinuerunt diuitias. Ego qui Deo seruio, egeo: ipsi peccatores  sunt, et abundantes diuitias in seculo obtinuerunt.

13. Et ideo ego quoque iunctus illis ante conuersionem, similiter dixi: Ergo sine caussa iustificaui cor meum, ut mundus essem in cogitatione: et laui inter innocentes manus meas, idest, 369 cum innocentibus actiones meas mundaui, et hoc sine caussa feci. Ubi est merces pure conscientie? ubi premium innocentis uite? Bene uiuo, et egeo: ille peccat, et abundat.

14. Et fui flagellatus tota die. A me non recedunt flagella Dei. Bene seruio, et flagellor: ille non seruit, et requiescit. Periculosa sunt hec uerba, et pene blasphema. Non dixit, Nesciuit Deus: sed quasi querens hesitat et nutat. Non  dixit, Non est scientia in excelso. Hoc est, quod ait paulo ante: Mei autem pene moti sunt pedes. Non confirmat, sed ipsa dubitatio periculosa est. Per periculum tamen transit ad sanitatem, unde et subditur: Et castigatio mea in matutinis, id est, sine dilatione. Castigatur  autem cum ab errore sanatur. Impiorum differtur castigatio, mea non differtur. Illa sera, uel nulla est: mea in matutinis. Audi iam uocem castigati. Reprimit enim se ab eo, quod dixerat, atque errorem suum recognoscens ait:

15. Si dicebam, Narrabo sic, ecce nationem filiorum tuorum reprobaui. Hoc ut planius intelligatur, opus est, ut distinguatur sic: Dicebam cogitando intra me, Si narrabo sic, sicut uidelicet superius narraui: uel sicut narrauerunt illi, qui dixerunt, Quomodo scit Deus? etc. Ecce manifestum est et certum, quod nationem filiorum, id est, iustorum tuorum reprobaui. Aliud  dicturus sum, quam dixit Abraham, quam Isaac, quam Iacob, quam dixerunt prophete. Illi enim omnes dixerunt, quia curat Deus res humanas. Ego dicturus sum, quia non curat. An maior in me prudentia, siue intellectus, quam in illis? Saluberrima auctoritas reuocauit cogitationes ab impietate. Ne ergo iustos Dei reprobaret,  imo, ut unum cum eis salubriter sentiret: iam errorem suum tenaciter non deffendit: sed que nesciat, humiliter dicit. Non enim paruus profectus scientie est, uel suam ignorantiam non ignorare. Unde quidam ait: Hoc unum scio, quod nescio. Et hoc est quod subdit:

16. Existimabam, ut cognoscerem hoc: labor est ante me. Putabam me scire ueritatem, quare floreant mali: quare doleant boni; et iam conuersus, iam castigatus recognoui, quia hoc labor est ante me. Quid est ante me? dum apud me maneo, dum in sensu carnali persisto, dum sola uisibilia attendo, non possum facile de terrenis rebus uera sentire. Quandiu erit iste labor?

17. Donec intrem in sanctuarium Dei. Donec mente transeam ad spiritualem intelligentiam: et intelligam, id est, intellectum meum figam, in nouissimis eorum. Ergo ad habendam rerum temporalium ueram scientiam duo sunt nobis necessaria. Primum, ut eterna bono animo perpendamus. Deinde, ut eorum  que transeunt, finem solicite cogitemus. Quo utroque perfecto, facile colligitur quia uanitas est , quicquid temporaliter amatur. Nihil sanctuarium Dei, nisi diuinum iudicium ualet intelligi, quo qui ratione intrat, indubitanter intelligendo considerat, quia omnipotens et iustus Deus ad hoc permittit florere malos in hoc seculo, ut puniantur grauius in futuro. Ad hoc bonos uult tribulari temporaliter, quatenus purgati, postmodum gaudeant eternaliter. Iam uero tanquam Dei sanctuarium ingressus, atque ibi spiritualiter eruditus, non solum de nouissimis, que sentienda sunt, agnoscit: sed etiam propter 370 quod data sunt malis bona, intelligens insinuat, cum subiungit:

18. uerumtamen propter dolos posuisti eis, subaudis, diuitias, in quibus confidunt, quas fallaciis dolisque adepti sunt. Non hoc ita accipiendum est, ut omnipotens Deus  hec  temporalia bona malis propter dolos ponat, ut ponendo hec sic eos decipere intendat: sed in his bonis, que bene ipse qui bonus est, malis ponendo tribuit, ipsa eorum uoluntas prona, et peruersus usus seipsos corrumpunt. Nam acceptis a bono Deo terrenis bonis, unde meliores bene dispensando et misericorditer largiendo esse debuerunt, inde proprio uitio sue cupiditatis et superbie corrupti, fallacias, dolos, inuidias, et cetera mala exercuerunt. uerumtamen  propter dolos posuisti eis. Quanquam dicam in nouissimis eorum, tamen hic iam quodammodo punis eos occulto iudicio. Unde et subdit: Deiecisti eos dum alleuarentur. Non dicit, Deiecisti eos, quia elati sunt: sed in eo ipso, quo sunt elati, sunt deiecti. Sic enim efferri, iam cadere est: et quanto magis exaltantur, et superbiunt exterius, tanto magis excecantur interius. Quo plus ascendunt, eo amplius quemadmodum fumus euanescunt. Unde et admirando adiungit:

19. Quomodo facti sunt in desolationem? Ubi enim  superbia, ibi desolatio. Nam dum mens extollitur ab omni uirtute, ab omni fructu boni operis uacuatur. Magna quoque desolatio est, ubi Deus non est. Propter quod et Subito defecerunt. Subito amittuntur honores: cito amittitur potentia: subito uenit damnum, quicquid temporaliter possidetur, subito euacuatur. Inde de quodam inuenitur in Euangelio: Stulte, hac nocte anima tua tolletur a te . Et postquam defecerunt, Perierunt propter iniquitatem suam. Hoc iam sepe contigit, et quotidie contingit. Talis est fructus diuitiarum. Hec sunt nouissima, que intelligit, qui in Dei sanctuarium intrauit. Propter iniquitatem suam pereunt, qui terrena cupierunt, qui in superbia euanuerunt, qui in uoluptatibus suis tanquam semper uicturi, radicati sunt. Ubi gloria illorum? ubi potentia? ubi pax, ubi diuitiarum abundantia?

20. uelut somnium surgentium. Sic omnia defecerunt. Fac hominem  in somnis se inuenire  thesauros. Pauper dormierat: in somnis diues est, sed donec euigilet. Euigilauit, inuenit erumnam suam, quam dimiserat dormiens. Et isti miseriam suam, quam sibi comparauerant, inuenient cum euigilauerint. Quasi enim modo dormiunt in peccato, dum tranquille uiuunt, dum uenturam miseriam non attendunt. Compellentur post mortem euigilare, cum de seipsis incipient rationem reddere. Et tunc ueraciter deficient et peribunt, quando implebitur, quod subinfertur: Domine, in ciuitate tua imaginem ipsorum ad nichilum rediges. Nonne digni sunt hec pati, ut Deus in ciuitate sua imagines ipsorum ad nichilum redigat, quia et ipsi in ciuitate sua terrena imaginem Dei ad nichilum redegerunt? uel transitoria bona et terrenam gloriam dici eorum imaginem, quia etsi non dant, tamen promittunt beatitudinem. Que in ciuitate Dei ad nichilum rediguntur, quia in sanctorum cordibus, qui sunt Dei ciuitas, tota hec terrena gloria et diuitie pro nichilo reputantur. 371 Et quasi quis diceret: O tu Asaph, unde tibi, quod ita  loqueris? unde tibi tantus rerum temporalium contemptus? ait:

21. Quia inflammatum est cor meum. Nam quoniam igne sancti Spiritus sanctorum corda accensa sunt, nichil nisi spiritualia desiderare possunt. Hinc Paulus admonet, dicens; Spiritu feruentes, Domino seruientes . Et quoniam Dei amor carnalem consumit uoluptatem, recte subiungit: Et renes mei commutati sunt, id est, carnales delectationes commutate et ablate.

22. Et ego ad nichilum redactus sum, abnegans memetipsum: Et nesciui, id est, pro nesciente et stulto me habui. Hinc Paulus: Si quis uidetur esse aliquid, cum nichil sit: ipse se seducit . Diuinus quippe amor, cum perfecte mentem occupat, uoluptuosa desideria protinus deuastat: et quicquid carnale inuenit, totum adnichilat et occidit. Fortis est dilectio, ut mors . Tria nobis in hoc uersu  demonstrantur ualde utilia. Primo feruor caritatis: deinde mortificatio carnis: postmodum perfectio humilitatis. In uersu uero qui sequitur, duo, id est, obedientia, et perseuerantia, commendantur. Ait enim:

23. Ut iumentum factus sum apud te, et ego semper tecum. Felix anima, que potest esse iumentum Dei, ut pro eius amore mansueta, et mitis omnia libenter ferat, omnia patienter sustineat : et sicut bene cepit, ita semper proficiat, in proposito sancto semper cum Deo permaneat ita, ut ab eo nullis tentationibus separetur, nullis aduersitatibus moueatur: quatenus ueraciter possit dicere, et ego semper tecum. Talis erat Paulus, cum se affirmaret nullis tribulationibus, nullis angustiis, nulla demum creatura separari posse a caritate Dei, que est in Christo Iesu . Et ne hoc suis uiribus ascribere uideretur, gratiam Dei commendat dicens:

24. Tenuisti manum dexteram meam, et in uoluntate tua deduxisti me, et cum gloria suscepisti me. Manum  suam dicit opera sua. Dexteram, propter eternam uitam. Non enim pro terrenis operabatur, sed pro eternis. Iuxta quod scriptum est: Nesciat sinistra tua, quid faciat dextera tua . Nec hoc faciebat uiribus suis, sed tenebat et gubernabat ille qui ait, Sine me nichil potestis facere . Quadam hic similitudine loquitur. Sicut enim aliquis puer, uel infirmus per se ire non ualet, nisi manu teneatur: sic tanta est imbecillitas nostra, ut in bono per se proficere minime ualeat, nisi eam diuina uirtus semper teneat et trahat. Me quoque  positum in uoluntate tua implenda, ut nunquam faciam nisi quod tu uolueris, deduxisti de uirtute in uirtutem: et tandem, cum gloria suscepisti me, id est, suscipies me. Felix est illa anima, que uoluntati Dei semper est subdita, ut illud uelit, quod uult Deus: et illud reprobet, quod reprobat Deus: et se totam ita sine ulla contradictione diuine committat uoluntati, ut quicquid uoluerit, tanquam de iumento  suo faciat: quo uoluerit, ducat. Ducturus est enim Deus talem animam in gloriam suam. Hec gloria sanctis preparatur in celo, que uere mira et ineffabilis est. Unde admirans ait:

25. Quid enim mihi est in celo? Et cepit cogitare felicitatem ipsam celestem, et arguere se, quia terrena desiderauerit, dicens: Et a te quid uolui super terram? Comparauit  uoluntati sue terrene premium, quod accepturus est celeste. 372 uidit, quid ibi seruaretur sibi, et cogitans et estuans in cogitatione cuiusdam rei ineffabilis, quam nec oculus uidit, nec auris audiuit, nec in cor hominis ascendit : non dixit, illud et illud mihi est in celo: sed quid mihi est in celo? Quid illud est? Quantum est? Quale est? Et cum tantum sit, quod habeo in celo, a te quid uolui super terram? Cur unquam terrena uolui? Cur unquam transitoria concupiui? Seruas  mihi tu in celo diuitias immortales, teipsum: et ego uolui a te in terra, quod habent et impii, scilicet aurum et argentum. Sic  dum celestia admiratur iste Asaph, et terrena despicit, inter utrunque uersans animum, semetipsum penitendo grauiter affligit, totumque se, contemptis inferioribus, ad superiora rapit. Unde et dicit:

26. Defecit caro mea, et cor meum. Totum se spiritualem sanctique spiritus igne flagrantem insinuat, dum carnis concupiscentias et pristinas cogitationes in se defecisse pronuntiat. Caro nostra deficit, quando sic per rigorem discipline constringitur, ut iam spiritui reluctari non possit. Cor etiam nostrum defectum patitur, cum uoluntas propria omnisque presumptio interius resecatur, et sic factus est  Deus cordis mei possessor, dum temporaliter uiuo. Erit postmodum et pars mea Deus in eternum. Homines in hoc seculo eligunt sibi partes: alii diuitias, alii honores, alii militiam, alii negotiationem: diuersi diuersa sibi eligunt. Inter hos clamat populus Dei: Pars mea Deus, non ad tempus, sed in eternum.  Talis hereditas bona est et uera, que in eternum permanere potest. Et quare elegisti hanc hereditatem tibi?

27. Quia ecce, id est, manifestum est: qui elongant se a te, peribunt, id est, damnabuntur, et uerum esse perdent, et uere peribunt: quia tu perdidisti, idest, perdes: uel in prefinitione tua perdidisti omnes qui fornicantur abs te. Omnis illicita coniunctio dici potest fornicatio. Unde scriptum est: Isrel cum diis gentium fornicatus est . Et bene dixit, Abs te: quia qui peccat, longe est a Deo . Quando homo incipit deficere ab amore Dei, incipit a Deo elongari. Quod si rebus temporalibus illicito amore coniungitur, iam utique fornicatur. Proprium enim uirum, id est, auctorem suum anima deseruit, et ei qui non erat suus, se lasciuo amore copulauit. Propter hoc iure incurrit perditionis penam, quia sponte deseruit salutem suam. Illi ergo quia deseruerunt Deum, perierunt. Tu uero quid?

28. Mihi autem adherere Deo bonum est. Hoc est  totum bonum meum, Deo meo adherere uoluntate, fide, caritate. Et quandiu in peregrinatione sum, ponere uolo in Domino Deo spem meam. Quia nondum adherere possum Deo meo per speciem, interim uel adherebo ei per spem. Et merito: quia  ipse Dominus meus, qui me regit: et Deus meus, qui me creauit. Hoc bonum est mihi, hoc dulce, hoc suaue est mihi. Et quid hic agis, ponens in Deo spem tuam? Quod erit negotium tuum, nisi ut laudes, quem diligis, et facias tecum coamatores eius? Et hoc est quod sequitur: Ut annuntiem omnes laudationes tuas, id est, ut predicemi quicquid predicandum est de te, In portis filie Sion, id est, in auditu filiorum Ecclesie. 373 Aures enim porte sunt, per quas cordis interiora sanctorum penetrant predicationes. uel porte sunt uirtutes anime, per quas itur ad celestem Ierusalem. Laudes ergo Dei predicantur in portis quando uoces doctorum sunt in apertione uirtutum. In porta predicat, cuius sermonem  uita commendat.



TITULUS PSALMI LXXIII.

Psalmi huius titulus est: Intellectus Asaph, id est, intellectus iste, quem pariunt nobis uoces huius psalmi, est Asaph, id est, Synagoge, non secundum ramos precisos, sed secundum confirmatos. In hoc psalmo loquitur Synagoga conuersa omnibus Iudeis, siue in presenti, siue in fine mundi conuertendis: proponens intelligendum quod intelligit, scilicet ut Christum credant uenisse, quemadmodum ipsa credit. Et hoc facit per hanc materiam, scilicet proponendo eis duplicem Iudeorum dispersionem, que a Prophetis dicta fuerat post aduentum Christi futura. Merito ergo per hanc materiam eos hortatur, ut cum uideant signa ista completa esse, Christum credant iam uenisse. Et modo prius exponit localem dispersionem: post interiorem, Iudeorum scilicet presentem cecitatem. uox Synagoge.



PSALMUS LXXIII.

1. Ut quid, Deus, repulisti in finem, iratus est furor tuus super oues pascue tue? Non reprehendit, sed querit. Ac si dicat: O Deus, qui eo ipso quod Deus  es, eterna dispositione gubernas omnia, qui non modum in aliquo excedis, sed cuncta cum summa discretione disponis , ut quid populum tuum repulisti in finem: ut numquam amplius reducas in Ierusalem? Quasi dicat: Non sine caussa hoc fecisti, nec qualicumque modo iratus es, sed in tantum, quod ira tua deuenit in furorem, quantum ad uisum hominum. Iratus es, dico, non super quoslibet, sed super oues pascue tue, idest, super Iudeos, quos uelut bonus pastor per desertum duxisti, et quos manna pauisti: ac deinde in terra lacte et melle manante collocasti . Ut quid  hoc fecisti, nisi quia terrenis inherebamus, et te non cognoscebamus? Ne irascaris, queso, Domine, sed fac quod sequitur.

2. Memor esto congregationis tue, quam possedisti ab initio. Reduc ad memoriam, quod nos ex multis gentibus et locis in unum congregasti, atque ut propriam  hereditatem ab initio possedisti, idest, a tempore Patriarcharum quos primitus elegisti. A tempore Patriacharum possessi sunt, uidelicet quia erant in lumbis eorum. Ab ipsis possedit Dominus populum Isreliticum, a quibus et nomen sumsit et originem. Semper enim custodiuit eum, donec ab eis exacerbatus, eos propter peccatum suum affligi permisit. Memorare quod nos congregaueris atque possederis: et hoc sit caussa tue miserationis. Et ideo etiam memor esto, quia tu redemisti uirgam hereditatis tue. Quid per uirgam, nisi sceptrum, imperium et dominationem? Quid uero per hereditatem, nisi eundem populum intelligimus? Redemit igitur Dominus uirgam hereditatis sue, quia Iudeorum 374 regnum de Pharaonis seruitute liberauit . uel ipsa hereditas per intransitiuam grammaticam dicitur uirga, que per uirgam Moysi est figurata. Primo enim quando uoluit Deus possidere illam hereditatem, liberaus eam de Aegypto, signum dedit Moysi. Dixerat enim Moyses: Quod  signum dabo eis, ut credant mihi, quia tu me misisti? Et Dominus ad illum: Quid in manu tua portas? uirgam, ait. Proiice  illam in terram. Et dimisit uirgam, et serpens factus est, et expauit Moyses, et fugit ab eo. Et ait illi Dominus: Apprehende caudam eius. Et apprehendit, et reuersa est in statum suum . Quid significat? Primum a serpente mors. Ergo  uirga in serpente, Christus in morte. Ideo cum a serpentibus in deserto morderentur et necarentur, precepit Deus serpentem ereum exaltari, quem intuentes morsi a serpentibus sanabantur . Quid est intuendo serpentem, sanari a serpente? Credendo in mortuum, sanari a morte. Et tamen expauit Moyses, et fugit. Mortuus est Christus, et expauerunt Discipuli, atque ab illa spe in qua fuerant, recesserunt. Tamen apprehenderunt caudam, quia postmodum crediderunt. Hoc significat et illud: Posteriora mea uidebis . Et serpens rediit in uirgam, quia Christus resurrexit  de morte ad uitam . In fine quoque seculi tamquam cauda redimus ad manum Dei, atque eius regnum stabilitum efficimur, quatenus iam in nobis impleatur, Redemisti uirgam hereditatis tue. Sed quia synagoga hec loquitur, ex uerbis sequentibus determinatur, cum dicitur Mons Sion in quo habitasti in eo. Hanc dico hereditatem que est mons Sion. Ibi enim erat ciuitas eorum Ierusalem, ibi caput regni, ibi templum et sacrificium, in quo et Deum dicit habitasse. Et ut eius habitationem expressius commendaret, protinus adiecit, in eo. Nam cum in omnibus habitet ut Deus, in eo tamen specialius. In omnibus per potentiam, in eo per gratiam. Post postulatam de se a Deo misericordiam, deinde de hostibus a quibus deuastatur, postulat uindictam, cum subiungit:

3. Leua manus tuas in superbias eorum in finem, idest, exerce uirtutem et potentiam tuam ad superbias eorum penitus destruendas. Quomodo nos repellebas in finem, sic eorum superbias opprime in finem.  Et bene eleuata est manus eius in superbias eorum in finem, quia diuina uirtute operante, iam gentes humiliate Christum cognouerunt, que prius superbe populum eius uastauerunt. Et bene ait, In finem: quia finis Legis Christus, ad iustitiam omni credenti, quam bene illis optat. Admiratur autem Romani principis in eius deuastatione malignitatem, dicens: Quanta malignatus est inimicus in sancto? idest , in templo, in sacerdotio, in illis omnibus sacramentis. Et reuera inimicus. Rex enim ille et exercitus suus qui hoc faciebat, deos falsos colebat, simulacra adorabat, demonibus seruiebat. Ipsi multa mala operati sunt in sanctis Dei. Et hoc est quod subdit:

4. Et gloriati sunt qui oderunt te in medio solennitatis tue, idest, in communi Iudeorum, qui ex omnibus partibus conuenerant ad diem festum . Diligenter hoc notandum est . Dicit enim, tunc euersam esse Ierusalem, cum ipsa 375 solennitas  ageretur, in qua solennitate Dominum crucifixerunt . Congregati seuierunt. Congregati perierunt. Et ostendit quomodo gloriati sunt.

5. Posuerunt signa, non Domini , sed sua signa, uexilla sua, aquilas suas, dracones suos, statuas suas: aut forte signa que audierunt a uatibus demonum suorum. Et non cognouerunt sicut in exitu super summum. Non cognouerunt esse super summum, idest, apud summum Deum, sicut in exitu fiebat, idest, sicut a diuina dispositione exibat. Nisi enim potestas a summo Deo exiret, hec malitia eorum exercere non potuisset. Sicut ergo exibat a summo Deo, sic fiebat ab exercitu illo. Nam omnis potestas non ab homine, sed a Deo . Deus quippe est dator omnium potestatum, sed non est dator omnium uoluntatum. Ideo omnis potestas iusta. uoluntas autem alia iusta, alia iniusta. Si igitur potestas bona, quare actio mala? Affectus tuus imponit nomen operi tuo. Quapropter quod iustus Deus iuste fieri uolebat, quia ipsi iniuste uolebant, malum erat quod  faciebant. Exibat ergo a summo quod fecerunt, sed ipsi non cognouerunt. Exsequitur adhuc malignitatem eorum, dicens:

6. Quasi in silua lignorum securibus exciderunt ianuas eius in idipsum. Hoc totum secundum literam factum est. Sicut enim in silua lignaria exciduntur ligna: ita uiliter sine omni reuerentia temporali, ianuas exciderunt securibus, omnes tendentes in idipsum: quia uno corde et una uoluntate simul omnes conueniebant in malum. In securi et ascia deiecerunt eam. Securis ad excidendum, Ascia ad comminuendum. Non enim tantum exciderunt, sed etiam deiecerunt.

7. Incenderunt igni sanctuarium tuum, in terra polluerunt tabernaculum nominis tui. Etiam ipsum tabernaculum, quod fuerat sancto nomini tuo dedicatum, ipsum polluerunt. Aras, mensas, libros, uestes et similia proiecerunt, pedibusque conculcauerunt.

8. Dixerunt in corde suo, quod utique plus est,  quam si dixissent in ore suo. Nam in hoc quod in corde dixisse perhibentur, uoluntas, affectus et intentio denotatur. Dixerunt autem non quatuor aut quinque, sed tota cognatio eorum, nec diuisa per partes, sed simul. Quid dixerunt? Quiescere faciamus omnes dies festos Dei a terra. Ita dispergamus omnia, quod numquam amplius possint conuenire, aut festum facere in terra. Huc usque ostensum est, quanta malignatus est inimicus in sancto. Ostensum est quanta ab hostibus illata sint mala. Deinde insinuat que ab ipso Deo subtracta sint eis beneficia, dicens:

9. Signa nostra non uidimus. Nostre  ciuitatis destructionem uidimus. Signum tamen a Deo nullum accepimus, sicut olim Gedeon  ceterique patres nostri. Iam non est propheta. Qui bona malaue pronuntiet. Et nos non cognoscet amplius, idest, omnino nostri oblitus est Deus. Tantis ergo afflictus malis, Domino ingemiscens, ait:

10. Usquequo, Deus, improperabit inimicus, irritat  aduersarius nomen tuum in finem? Usquequo, usque ad quem finem improperat et irritat inimicus aduersarius? An ad hoc irritat, ut iratus corriptas, corripiens cognoscas? Et eo usque, 376 donec ueniat in te finem? Attendat hec uerba quisquis pro peccato suo affligitur, quisquis a Deo tamquam irato deseritur. Non desperet, gemat, miseriam suam medico ostendat. Ad hoc enim ferit, ut parcat: ad hoc irascitur, ne irascatur. Unde iste Asaph adhuc subiungit:

11. Ut quid auertis manum tuam, idest, Iudeam, per manum Moysi designatam; et dexteram tuam, scilicet predictam Iudeam, cui magis fauete solebas quam Genti, eam educendo prius per mare Rubrum , quam etiam manna pauisti : ut quid auertis de medio sinu tuo, idest, de communi sanctorum consortio, qui ideo dicuntur sinus tui, quia spiritualibus sacramentis sunt repleti.  Facis hoc in finem, uel ad quem finem tendis per hoc? Tangit hic historiam de manu Moysi, que quamdiu fuit in sinu suo, munda fuit: cum abstraxit eam, inuenit leprosam. Deinde in sinu remisit, et sic priorem munditiam recepit : in hoc prefigurans Iudaicum populum, qui quamdiu in sinu et custodia Domini fuit, mundus extitit: quando uero egressus est, immundus et plenus peccatis effectus est. Iterum in fine mundi ad Dominicum sinum redibit, atque in pristina sanitate permanebit. Ut quid  auertis dexteram manum tuam a sinu tuo, ut foris  immunda remaneat? reuoca eam, queso, ad sinum tuum. Redeat ad colorem suum, agnoscat Saluatorem suum. Querebat utquid, et iam intellexit: sicut intitulatum est, intellectus Asaph. Et ideo subdit:

12. Deus autem rex noster ante secula, qui est in principio uerbum, per quod facta sunt omnia : ipse rex homo factus, operatus est salutem in medio terre. Ad hoc enim ad tempus auertit manum  suam a sinu suo, idest, gentem Iudaicam a protectione sua: ad hoc cecitas ex parte contigit in Isrel, ut plenitudo Gentium intraret , ut sic rex Deus operaretur salutem in medio terre, id est, in medio Gentium. uel in medio terre, idest, in assumta carne: uel in ciuitate Ierusalem, que in medio terre sita est, ubi Dominus pro totius mundi salute est crucifixus. Deinde ostendit qualiter salutem operatus sit, conuertendo se ad ipsum operatorem Deum, et dicendo:

13. Tu confirmasti in uirtute tua mare. Per mare significat Gentes, propter uitiorum affluentiam, et morum amaritudinem. Christus autem est Dei uirtus, et Dei sapientia. In uirtute hac confirmate sunt Gentes per fidem, spem, et caritatem. In tantum autem confirmauit Deus hoc mare, ut faceret terram, sicut alibi dicitur: Qui conuertit mare in aridam . Et quo ordine factum sit, sequutus adiunxit: Contribulasti capita draconum in aquis. Comminuisti  uitia et peccata, que a draconibus suggeruntur, idest, a malignis spiritibus, qui sanctis insidiantur animabus. Ipsum quoque principem diabolum, atque uniuersas eius altitudines et pompas pariter omnipotentem Deum destruxisse ostendit, cum subiungit:

14. Tu confregisti capita draconis. Capita draconis dici possunt praue suggestiones, que a diabolo procedunt. Multa capita habet iste inimicus draco. Capita eius sunt octo principalia uitia. Sed primum horum caput est superbie uitium, de quo oriuntur cetera. Nam initium omnis peccati superbia . Hinc preceptum est 377 ut semen Eue caput serpentis debeat obseruare . Admonita est enim Ecclesia peccati initium deuitare. Confracta sunt ergo capita draconis, destructa sunt diabolica uitia. Nam ubi regnat Deus, non potest regnare superbia, non uana gloria, non inuidia, non ira, non tristitia, non acedia, non uentris ingluuies, non luxuria. Talia sunt capita huius uersuti draconis,  que in uirtute sua confregit rex noster. Et sic ea confringendo operatus est salutem in medio terre, que prius corrupta erat, et elanguerat talium hostium inuasione. Et quid de illo fecit, cuius capita confregit? Dedisti eum escam populis Aethiopum. Ipsi uocantur ad fidem, qui nigri fuerunt. Diciturque eis: Fuistis aliquando tenebre, nunc autem lux in Domino . De his enim fit Ecclesia, cui dicitur: Que est ista que ascendit dealbata ? Nigra sum  sed formosa, filie Ierusalem . Isti sunt Aethiopum populi, quibus draco iste in escam datus est. Hoc significat uitulus ille, quem adorauit populus infidelis, quem comminuit Moyses, missumque in aqua populo bibere dedit . Quid est hoc, nisi quia adoratores diaboli corpus facti sunt Christi? Hinc  Petro dictum est de Gentibus: Macta et manduca , idest, occide quod sunt, et fac quod es. Ac si  dicatur: Comminue et bibe. Oportebat utique, ut corpus quod erat diaboli, credendo transiret in corpus Christi: et sic draco comminueretur, amissis membris suis. Hoc etiam figuratum est in serpente Moysi. Nam fecerunt magi similiter, proiectisque uirgis, exhibuerunt dracones. Sed draco Moysi omnium magorum uirgas absorbuit . Intelligatur ergo corpus diaboli a credentibus absorberi. Et dicatur recte, Dedisti eum escam populis Aethiopum. uel hoc modo: Dedisti escam, quia modo omnes mordent eum, redarguendo, accusando, maledicendo. Et quo ordine hoc factum sit, sequutus ostendit:

15. Tu dirupisti fontes et torrentes, ut manarent  liquores sapientie et fidei, ut irrigarent salsitatem Gentium, ut sua dulcedine atque irrigatione ceteros conuerterent. Et notandum quod in aliis fit uerbum Dei fons, in aliis torrens. Torrentes proprie dicuntur fluuii, qui estate [a 1Kb] defluunt, aquis autem hiemalibus inundantur et currunt. uides hominem  fidelem perseueraturum usque in finem, non relicturum Deum in omni tentatione, cunctasque molestias sustinentem. Hic unde uiget, nisi quia uerbum Dei factum est in eo fons aque salientis in uitam eternam ? Alius accepit uerbum, predicat, non tacet et currit. Aliqua fortassis tentatione tangitur: non potest ferre estum, deficit, exsiccatur. Aestus ergo probat fontes et torrentes. Tamen ex utroque rigetur terra, ab eo qui operatus est salutem in medio terre. Tu siccasti fluuios Ethan. Alibi rumpit Deus fontes, ut currant: alibi siccat fluuios, ut non fluant: sed fluuios  Ethan, quod interpretatur robustus. Quasi robusti sunt, qui de uirtute sua presumunt. Siccentur flumina eorum: non proficiant doctrine gentium: non artes philosophorum: arescat omnis inanis et tumens doctrina. Inundentur dulci et suaui fonte, Euangelio ueritatis.

16. Tuus est dies, et tua est nox. Quis 378 hoc ignorat, quia ipse fecit hec omnia? Sed aliquid  intelligere debemus, quod pertineat ad salutem, quam operatus est in medio terre. Qui sunt dies, nisi spirituales? Qui sunt nox, nisi carnales? Non potui  uobis loqui tamquam spiritualibus, sed tamquam carnalibus. Quando spirituales spiritualia loquuntur, dies diei eructat uerbum . Cum uero et ipsi carnales non tacent fidem, nox nocti indicat scientiam. Ergo tuus est dies, et tua est nox. Tui sunt spirituales, tui sunt carnales. Illos illustras, incommutabilis sapientie ueritate: istos consolaris, carnis manifestatione. Tu fabricatus es auroram et solem, idest, tu fecisti gratiam et sapientiam. Quomodo enim post noctem aurora, sic post culpam gratia. Et sicut post auroram sol inardescit, ita et per effectum gratie Dei sapientia in cordibus electorum per caritatem feruescit. Et sicut non est dies nisi per illuminationem solis: sic non est iustus, nisi sit illuminatus luce diuinitatis.

17. Tu fecisti omnes terminos terre. Terminat  enim Deus gratiam suam, quam dat Ecclesie sue ad mensuram . Non enim proficit in uirtute et gratia unusquisque quantum cupit, sed quantum placet ei diuidere terre sue, qui terminos ponit. uolo  omnes tamquam me esse, sed unusquisque proprium habet donum a Deo: alius sic, et alius sic . Aestatem et uer tu plasmasti ea, idest, maturos moribus: quia in estate sunt maturi fructus, et florentes, scilicet primordia uirtutum emittentes, quia in uere nascuntur flores. Tu plasmasti ea, neutraliter dictum est: ac si diceretur: Et perfectos et nouellos omnes tu fecisti. Tu es qui das terram, et tu eam terminas, et quantum uis et quomodo uis, tu eam fructificare facis. Non ergo glorientur, quasi non acceperint; tu plasmasti ea. Magna commendatio gratie Dei est in Ecclesia Christi. Deinde et pro suis orat, dicens:

 18. Memor esto huius, uidelicet congregationis tue, pro qua oraui superius. Ponit etiam cecitatem eius, tamquam intelligens et gemens, cum subdit: Inimicus improperabit Domino, Populus enim Iudaicus iniquitate et inimicitia plenus dixit Christo, Samaritanus es, et demonium habes : et alia multa opprobria illi intulit. Unde adhuc subditur: Et populus insipiens incitauit nomen tuum, idest, a te. uere insipiens, uere stultus, uere dure ceruicis , qui tot miracula uidit, et non credidit: insuper quem adorare debuerat, occidit. Sed quia quidam ex illis qui Christum erant occisuri, et postmodum ad confessionem et penitentiam de tanto peccato fuerant redituri, postulat pro eis, et dicit:

19. Ne tradas bestiis animam confitentem tibi. Quibus bestiis , nisi quorum capita contrita sunt in aquis? Nam dictus est bestia, leo, serpens, draco, ipse diabolus. Noli malignis spiritibus dare animam confitentem tibi. Locutus est enim Petrus Isrelitis, quoniam ipsi occidissent Christum. Qui  compuncti corde dixerunt: Quid faciemus? Agite  penitentiam, et baptizetur unusquisque in nomine Christi: et dimittentur uobis peccata uestra . Dicatur ergo: Ne tradas bestiis animam confitentem tibi. Nam serpenti illi in paradiso  concessa est 379 peccatrix terra, non confitens anima. Et animas pauperum tuorum, id est, contemtorum mundi, ne obliuiscaris in finem. Modo enim quasi oblite a te uidentur, dum esuriunt, dum sitiunt, dum consolationem terrenam a te non accipiunt, dum tribulantur, dum despiciuntur: sed in finem non obliuisceris, quando eternaliter remunerabuntur.

20. Respice in testamentum tuum. Redde, quod promisisti. Tabulas tenemus, hereditatem expectamus. Et necesse est ut respicias: Quia repleti sunt, qui obscurati sunt terre domibus iniquitatum. Domus nostre , corda nostra. Ibi libenter habitant beati mundo corde. Respice ergo in testamentum  tuum, ut reliquie salue fiant, quia multi qui attendunt ad terram, obscurati sunt et repleti terra. Intrauit in oculos eorum puluis, et excecauit eos. Et factum est, quod alibi dicitur, Obscurentur oculi eorum, ne uideant . Quare hoc? Quia repleti sunt domibus iniquitatum, id est, cordibus malis, illi qui obscurati sunt, adherendo terre. Et ideo dico Respice,

21. Ne auertatur humilis factus confusus. De illo hoc dicit, de quo paulo ante ait, Ne tradas bestiis animam confitentem tibi. Postulat ut ille, qui peccata sua confitens, humilis factus est, non auertatur a misericordia Dei, a respectu sue clementie: quia si auerteretur, confunderetur, et bestiis traderetur. Deinde de paupere illo, de quo ibidem subdidit, hic etiam mentionem facit, subdens: Pauper et inops laudabunt nomen tuum. Pauper Dei est, qui nichil in hoc mundo appetit, qui de seipso non presumit, qui bona celestia ardenter concupiscit. Inops est,  qui omni ope humana destitutus, non querit aliunde opem, nisi a Deo solo, in quo totam spem suam constituit. Tales  pauperes et inopes laudabunt nomen tuum. Tales enim idonei sunt ad laudandum Deum, quos cupiditas non angustat, quos caritas dilatat, quos uita commendat. Et sicut pro confitentibus postulauit ueniam, ita nunc pro perseuerantibus in peccato Deum excitat ad uindictam. Unde non tam orando, quam prophetando subiungit:

22. Exsurge, Deus, iudica caussam tuam. Caussam quam nos suscepimus defendendam, fac eis apparere iustam, scilicet quia sic oportuit pati Christum et resurgere a mortuis, et sic intrare in gloriam suam . Exsurge, ut iudices. Nisi enim prius resurgas a mortuis, minime iudicabis. Nam  non uenturus esset ad iudicium, nisi quia surrexit a mortuis. Christus uenturus prenuntiabatur, uenit  sicut Scriptura predixit. Impleuit iustitiam, predicauit uitam eternam. Et tamen contemtus est in terris, et adhuc contemnitur in celis. Hoc est propter quod uenturus est ad iudicium omnipotens Deus, ibique caussam suam demonstraturus et iudicaturus, ostendet quam iustam caussam habuit, quam iniustam penam sustinuit: et in quibus culpam inueniet, districte iudicabit. Unde et subiunctum est: Memor esto improperiorum tuorum, eorum que ab insipiente sunt tota die. Insipiens est quidam, non cognouit, aut cognoscens, peruerse uiuit. Tales improperant Domino Deo et membris eius, modo blasphemando, modo deridendo, modo minando, modo adulando. Et talium memor erit Deus iudicio, 380 ut iudicet et damnet: non omnium tamen, nisi eorum tantum, qui in hoc peccato sunt tota die, id est, assidue. Eorum enim Deus non reminiscitur, que ante finem per penitentiam emendantur. ualde autem notandum est quod subditur:

23. Ne obliuiscaris uoces inimicorum tuorum. uoces  quidem eorum erant illa improperia, que Deo inferebant. Quare ergo repetit? quia iudex in caussa utrunque diligenter debet attendere: eum scilicet, cui improperium infertur, et eum similiter a quo infertur. Nam quia insipientes illi non homini, sed ipsi Deo, ipsi creatori suo illa improperia intulerunt, magis proculdubio damnandi fuerunt. Rursus etiam in hoc culpa grauior extitit, quia non solum ab insipientibus, sed etiam ab inimicis illata sunt. Longe enim culpabilius est per inimicitiam peccare, quam per ignorantiam: tamen utrumque peccatum eos obligauit. ualde etiam dignum reprobatione est, quod subditur: Superbia eorum, qui te oderunt, ascendit semper. Nolunt respicere, sed magis ac magis proficiunt in malum.



TITULUS PSALMI LXXIu.

1. Psalmus iste, qui sequitur, hoc modo intitulatur: In finem, ne corrumpas, Psalmus cantici Asaph Psalmus iste,  qui est nobis caussa cantici, id est, magne iocunditatis et delectationis  proponitur Asaph, id est, infideli Synagoge, ad hoc, ut tendat in finem, id est, in Christi conformitatem. Proponitur, dico, Asaph, Christo eam Synagogam exhortante, ne corrumpas te, id est, superbias. Sicut enim humilitas custos est omnium uirtutum, ita econtrario superbia corruptio. Materia est in hoc psalmo ipse Christus, et ea, quam hic exhortatur, Synagoga. Loquuntur autem modo per se, modo in persona membrorum, superbos exhortans ad humilitatem. Et hoc facit proponendo eis damnationem, quam superbi in futuro sunt habituri, et exaltationem, quam humiles sunt assecuturi. Intentio est, omnes ad humilitatem inuitare, ut sic omnipotentis Dei districtum iudicium ualeant euitare. Unde et seipsum in exemplum proponit, atque ex uoce membrorum suorum humilium dicit:



PSALMUS LXXIu.

2. Confitebimur tibi, Deus: confitebimur, et inuocabimus nomen tuum. Initium bonorum est confessio peccatorum. Iustus enim in principio accusator est  sui . Primum ergo peccata tua confitere Deo. Hec est enim inchoatio iustitie. Et non semel, sed iterum, et quotiens peccaueris, totiens confitere. uerbi repetitio perseuerantie commendatio est. Non potes iterum recurrere ad baptismum. Si peccaueris, recurre ad confessionem. Quare confitemur Deo, cum ipse sciat peccata nostra, etiam si non confiteamur? Quia confessio generat compunctionem. Parit humilitatem, que grata est Deo, per quam reconciliatur homini conuerso. Sic confitere peccatum, et deinde inuoca Deum. Nam si prius inuocaueris, non exaudieris. Quid est inuocare, nisi intus uocare? Prius ergo expelle peccatum, et sic Deum inuita ad cor tuum. 381 Iam enim dignus eris Domini nomen inuocare, atque ipsius opera ceteris predicare. Unde et subditur: Narrabimus mirabilia tua. Quid tam mirabile, quam quod creator creatura efficitur, quod immortalis moritur, quod mors  morte destruitur, quod peccator ad gratiam damnatus, ad gloriam reuocatur? Hec sunt mirabilia Dei, que non cessant narrare membra Christi. Sed quia deinde futurum est iudicium, iam ipse Dominus loquitur per semetipsum.

3. Cum accepero tempus, ego iustitias iudicabo. Nondum est ipsum tempus. Gratias misericordie sue, prius predicat iustitias, et sic iudicat iustitiam. Nam si ante uellet iudicare, quam predicare, non inueniret, quem liberaret. Cum accepero  tempus. Non potuit tempus accipere in eo, quod est Filius Dei, sed in eo, quod est filius hominis. Hinc Euangelista ait: Dedit ei potestatem et iudicium facere, quia filius hominis est . Modo ergo est tempus predicationis. Unde ait: Narrabo mirabilia tua. Audi narrantem. Audi predicantem. Nam si contemseris, ipse iudex minatur tibi iudicium, dicens: Cum accepero tempus, ego iustitias iudicabo. Iustitias iudicare, est unicuique iuxta merita sua reddere. Narrabimus  mirabilia tua. Et hoc  quantum opus sit, ostenditur, cum subinfertur:

4. Liquefacta est terra. Et, quid dicis terram? omnes . Terra est liquefacta, quando uitiis et concupiscentiis defluunt terrena corda. Inde dicitur delinquere, tanquam de liquido quodam defluere a stabilitate firmamenti uirtutis atque iustitie. Cupiditate enim inferiorum quisquis peccat: et sicut roboratur caritate superiorum, ita deficit, et quasi liquescit cupiditate inferiorum. Sic ergo terra liquefacta, Ego  confirmaui columnas eius. Columnas dicit Apostolos. Unde Paulus de coapostolis suis: Qui uidebantur  columne esse . Et quid essent ille columne, nisi ab illo firmarentur? Nam quodam terre motu et ipse nutauerunt, quando Dominum occidi  uiderunt. Sed resurrexit: mortem non esse timendam demonstrauit: Spiritu ab alto misso, corda discipulorum inflammauit: et sic columnas terre confirmauit. Dicat ergo, Ego confirmaui columnas eius. Quibus confirmatis, quia ad predicandum misit, recte adhuc subiungit:

5. Dixi iniquis, Nolite inique agere. Non dixerunt illi, sed ille. Non enim uos estis qui loquimini, sed Spiritus Patris uestri, qui loquitur in uobis . Nec dixit iustis, sed iniquis. Non enim uenit uocare iustos, sed peccatores  in penitentiam. Non est, ait, opus sanis medicus, sed male habentibus . Lex dicebat, Qui fecerit hoc, uel illud, morte moriatur. Ego dixi iniquis, Nolite inique agere. Sic et adultere dixit: uade, et iam amplius noli peccare . Ergo quos occidit iustitia, reseruat gratia: tantum est, ut resipiscant  atque se in humilitate prosternant. Ideo adhuc subdit: Et delinquentibus, Nolite exaltare cornu. Nolite eleuari in superbia. Nolite  elate defendere peccata. Duo in hoc uersu admonet Deus peccatorem. Primo ut recedat 382 a malo: deinde ne superbiat in peccato. Primo, ut de futuro caueat: altero ut de preterito peniteat. Sequitur alia prohibitio.

6. Nolite extollere in altum cornu uestrum, id est, nolite uos erigere contra Deum: intantum nolite superbire, ut culpam peccatorum reflectatis in auctorem uestrum. Non enim defuerunt, qui dicerent, Non est nostra culpa si peccamus, quoniam tales nos creauit Deus. Si Deus uellet, nullus homo peccaret. Sic duobus modis solent iniqui exaltare cornu suum: uidelicet aut seipsos defendendo, aut ipsum Altissimum accusando. Propterea subdit: Nolite loqui aduersus Deum iniquitatem. Dicendo, Non iudicat Deus de rebus humanis: non curat quid agatur in terris. Neque hoc, neque illo modo debetis loqui aduersus Deum iniquitatem, o Iudei.

 7. Quia neque ab Oriente, neque ab Occidente, neque a desertis montibus  loquuntur aduersus Deum iniquitatem. Iam gentes, que in his tribus mundi partibus habitant, ceperunt de auctore suo bene, et rationabiliter sentire. uos soli, quibus meridiana plaga ad habitandum concessa fuit, nolite blasphemare. uel ita dici potest: Iudei, nolite loqui aduersus Deum iniquitatem: quod quidem fecerunt qui, Reus est mortis, et, Crucifige, clamauerunt : quia neque ab Oriente, neque ab Occidente, neque a desertis montibus  est aliquis expers iudicii Dei.

8. Quoniam Deus iudex est. Desertos montes dixit, propter inhabitabilem plagam, que est in Septentrione. Si homo iudex esset, minus fortassis timeri potuisset. Sed quoniam Deus iudex est, iam nullus contra eum loquatur, sed potius ab omnibus seruiatur. Et commendat Deum iudicem, cum subiungit: hunc humiliat, id est, Iudaicum populum: et hunc exaltat, id est, Gentilem:

 9. Quia calix in manu Domini. Quia Scriptura sacra in potestate Domini. Quia ipse solus tenet clauem scientie . Calix dico, uini meri plenus mixto: in Dominico quippe calice uinum merum, mixtumque et fex continetur. Et quasi ex calice sumunt merum uinum, qui ex sacro eloquio diuinum capiunt intellectum. Mixtum bibunt, qui quedam pure intelligunt, quedam adhuc minime discernunt. Bibunt fecem, qui ex eodem capiunt errorem. Iudei, heretici, et pagani fecem bibunt, quorum turbulenta fetidaque doctrina nunquam ab errore separatur. Et inclinauit ex hoc, a Iudaico populo, in hoc, Gentili. Eliquatus est inde intellectus. uerumtamen fex eius non est exinanita. Quoniam nec Iudeorum infidelitas, nec hereticorum error, nec paganorum stultitia est penitus diminuta. Bibent omnes peccatores terre prius fecem, deinde mortem. Siue fex eius non est exinanita, quoniam apud Iudeos remanent carnalia sacramenta. Bibent omnes peccatores terre,  quoniam omnes in terrenis promissionibus delectantur. Mirabilis est iste calix, de quo bibent omnes et boni et mali: et in quo sumunt boni unde uiuant, mali unde pereant. Tale erat et uerbum Patris Dominus noster iehsu Christus, de quo sanctus Simeon perhibet dicens: Ecce hic positus est in ruinam et resurrectionem multorum, et in signum cui contradicetur . Sic etiam in superiore psalmo ipsam Scripturam uocans arcum, 383 Parauit  in eo uasa mortis , id est sententias, que male intellecte mortem propinant multis. Sic de isto calice quidam uiuunt, quidam pereunt. Inter hec quid ait Christus?

10. Ego autem annuntiabo in seculum. Quamdiu enim durabit hoc seculum, Christus et sui predicabunt Euangelium. Cantabo Deo Iacob cum gaudio. Laudabo illum, qui specialiter est Deus illorum qui spiritualiter sunt Iacob. Deinde prenuntiat iudicium, ubi predicit malos humiliari, bonos exaltari. Unde et subdit:

 11. Et omnia cornua peccatorum confringam, et exaltabuntur cornua iusti. Habent cornua sua peccatores in hoc seculo, scilicet imperium, dominationem, honores, diuitias, ipsam quoque, que preeminet, superbiam: quibus cornibus tamquam indomiti tauri alios impetunt, alios inferunt et impellunt. Sed omnipotens Deus iudicio suo omnia cornua peccatorum confringet, et omnem illorum potentiam et superbiam ad nichilum rediget. Habent etiam iusti cornua sua duo Testamenta, siue fidem et caritatem, ceterasque uirtutes, quibus se ab inimicis Ecclesie defendunt: ipsos etiam ualenter impetunt et prosternunt. Que mirabilis Deus cum ad iudicium uenerit in gloria sua, mirifice exaltabit. Colligat ergo ex his uerbis, unusquisque, qualem se debeat exhibere. Caueatque, sicut in titulo premissum est, ne seipsum corrumpat et pereat, peccatores superbos imitando, et Domino resistendo. Sed potius humiles, iustos studeat imitari: quatenus in futuro regno mereatur  a Domino exaltari. Hec est quippe intentio et utilitas psalmi.



TITULUS PSALMI LXXu.

1. Tituli psalmorum manifestant sensus eorum: propterea iste psalmus intitulatur sic: In finem in laudibus, psalmus Asaph, Canticum ad Assyrios. Psalmus iste proponitur Asaph, id est, fideli Synagoge, ut non ex tristitia aut ex necessitate, sed in laudibus et in exultatione perseueret usque in finem uite sue. Qui psalmus est canticum Synagoge, id est, caussa cantici et iocunditatis: quia in principio dicit eam esse Iudeam et Isrel ex Sion. Qui psalmus non tantum propositus est Asaph, sed etiam ad Assyrios, id est, ad omnes recte uiuentes. Assyrius enim interpretatur dirigens. Materia psalmi huius est Synagoga. Intentio est, omnes fideles qui se Deo uouerunt, tam Iudeos quam Gentes exhortari, quatenus in uoto perseuerent, ut seipsos quos hic Deo uouerunt, in futuro reddant. In prima parte dicitur Deus notus esse in sanctis, et quod habitet in ipsis, et quod ibi cuncta confringat arma diabolica. In secunda parte , duritia reproborum atque terribile Dei iudicium  commendatur. Unde in fine exhortatur, ut sua uota persoluat quisque, ne a terribili rege puniatur. Ait ergo:



PSALMUS LXXu.

2. Notus in Iudea Deus, in Isrel magnum nomen eius. Fuit aliquando ut gens ista sola, scilicet Iudea, uerum Deum agnosceret atque adoraret, et cetere Gentes idola colerent, et Deum celi penitus ignorarent. Sed per ipsius 384 gratiam predicatus est Gentibus : et nomen suum quod tantummodo notum erat in Iudea, iam admirabile factum est in uniuersa terra . Nec iam glorientur Iudei, quia si apud eos magnum nomen Domini dicitur, apud nos etiam admirabile predicatur. Sed quoniam illa gens a cognitione Dei errando cecidit, et magnum nomen Domini blasphemauit: iam quod in Iudea et Isrel notus et magnus dicitur, necesse est, ut tantummodo spiritualiter intelligatur. Iudea quippe confessio interpretatur: Isrel uero  uir uidens Deum. Bene igitur Notus in Iudea Deus dicitur, quia ex confessione peccati habetur notitia Dei. Aperte etiam Iudea ante Isrel est memorata, quia per confessionem ad omnipotentis Dei peruenitur uisionem. Neque quia dictum est: In Isrel magnum nomen eius: sic accipiendum est, ut alibi maior, alibi minor sit Deus: sed ibi profecto magnum nomen Dei dicitur, ubi pro sue maiestatis magnitudine nominatur. Sic etiam in oratione petimus, Sanctificetur nomen tuum . Quod non sic petitur, quasi non sit nomen sanctum Dei: sed ut sanctum habeatur ab hominibus, idest, ita illis innotescat Deus, ut non existiment aliquid sanctius, quod magis offendere timeant. Dixit nobis ubi sit notus, ubi sit magnus. Dicat nobis etiam ubi habitet Deus.

3. Factus est  in pace locus eius, et habitatio eius in Sion. Quamdiu  non confiteris peccata, quodammodo rixaris cum Deo. Sed confitendo incipis pacem habere cum eo, et ita fit ei locus in corde tuo. In pace perfectio est, ubi nichil  repugnat. Pacifici autem in semetipsis sunt, qui omnes motus animi sui componunt et subiiciunt rationi, carnalesque concupiscentias habent edomitas. In quibus ita sunt ordinata omnia, ut id quod est in homine precipuum, idest, ratio, imperet ceteris non reluctantibus, et subiiciatur potiori, idest, Deo. Hec est pax que datur in terra hominibus bone uoluntatis . Hec est uita consummata, perfectique sapientis. De huiusmodi regno pacatissimo atque ordinatissimo princeps seculi huius foras mittitur , qui peruersis inordinatisque dominatur. Sion uero interpretatur speculatio. Ipsa est Ecclesia, que in altitudine moratur diuine contemplationis, postmodum fruitura beatitudine ipsius aperte uisionis. In ista Sion est habitatio eius, sicut ipse dicit: Et inhabitabo, et inambulabo in eis .

4. Ibi confregit potentias  arcum, scutum, et  gladium, et bellum. In Sion, uel in pace confregit quicquid pro magno habebant, unde se temporaliter protegebant, et bellum quod aduersus Deum, defendendo peccata sua, gerebant. Est etiam arcus deceptionis in hereticis, scutum duritie in incredulis, gladius in tyrannis, bellum in uitiis. Hec sunt diabolice potentie, quas omnipotens Deus destruxit et confregit in pacifico corde. Deinde conuertit se ad ipsum Deum, quasi dicens: Tu, Domine, qui confringis tantas potentias, hoc ordine facis.

5. Illuminans tu mirabiliter a montibus eternis. uere tu et non alius. Magno pondere dictum est, Tu: ut uidelicet nullum alium intelligas illuminatorem, nisi solum Deum. Homo predicat, Deus illuminat. Nec exterius sermo proficit predicantis, nisi interius gratia operetur 385 illuminantis. Et qui sunt isti montes eterni, nisi predicatores sancti? Montes propter altitudinem iustitie; eterni, quia semper cum Domino mansuri. Istos montes prius illuminauit  eternus sol, ut per eos postmodum terram suam illuminaret, idest, Ecclesiam: et hoc mirabiliter, quia spiritualiter. uel mirabiliter, idest, cum signis et prodigiis, sicut scriptum est: Illi autem profecti predicauerunt ubique, Domino cooperante et sermonem confirmante, sequentibus signis . Quibus predicantibus,

6. Turbati sunt omnes insipientes corde. Predicata est ueritas. Dicta est eterna uita, que non est de ista terra. Contemserunt homines uitam presentem: amauerunt futuram. Illum nasti per illuminatos montes. Insipientes autem conturbati sunt. Inde illa persecutio martyrum. Inde strepitus hereticorum. Inde dissensio carnalium. Inde inimici Ecclesie. Adhuc dum predicat sapiens, turbatur insipiens. Ille uult corrigere, iste indignatur et irascitur. Corripe  stultum, et odibit te. Corripe sapientem, et amabit te . Quid fecerunt turbati illi? Dormierunt somnum suum. Amauerunt presentia, et dormierunt, idest, delectati sunt ipsis  presentibus. Somnus eorum est uita presens. Ibi dormierunt, ibi delectando quieuerunt. Et sic illis facta sunt ista presentia deliciosa. Quomodo qui uidet per somnium inuenisse se thesaurum: somnium fecit illum diuitem, euigilatio fecit pauperem. Transiit somnus iste, transiit uita ista, Et nichil inuenerunt omnes uiri diuitiarum in manibus suis. Quia nichil posuerunt in manibus Christi. Tales sunt terrene diuitie. Talis est somnus presentis uite. In presenti florent et delectantur, in presenti aliquid promittunt: sed in fine ad nichilum tendunt. Deinde commendat duritiam cordis eorum, quia cum terrena diliguntur, cor a supernis induratur. Unde et subditur:

7. Ab increpatione tua, Deus Iacob, dormitauerunt omnes qui ascenderunt equos. Intantum sopiti sunt in terrenis, ut miras omnipotentis Dei increpationes non audirent. Non uigilauerunt in corde, quia de increpatione durum cor habuerunt. Duritia enim cordis obdormitio est. Ecce ipse Deus Iacob, non recens Deus, sed qui tanta mirabilia fecit in domo  Iacob: ipse nunc increpat peccatores, intonat iras suas, sonat euangelica tuba, minatur iudicium, minatur eternales penas. Inter tanta tonitrua adhuc dormiunt superbi, adhuc uitam ueterem nolunt damnare, neque in nouam uigilare. Quare hoc, nisi quia ascenderunt equos, idest, extulerunt se in superbia, in honoribus, in potestatibus, in incerto diuitiarum? Tales sunt equi eorum, quibus tamquam indomitis in eternum feruntur supplicium. Et bene ait, Dormitauerunt: quia hic incipiunt dormire. Nam perpetuus eorum somnus erit in eterna morte. Siue ab increpatione tua, qua dicturus es: Ite in ignem eternum : incipient dormire, idest, ire in eternum somnum mortis, illi qui ascenderunt equos, idest, qui fuerunt superbi. Qui hic modo dormiunt in diuitiis, ibi postmodum sepelientur in tormentis.

8. Tu, Deus qui hoc facies, terribilis es, idest, terribilis apparebis: et quis resistet tibi? in tanto tuo  terrore quis homo poterit contraire? 386 Nec tunc ibi primum incipies irasci. Ex tunc, cum ascenderunt equos, ira tua fuit in eis. Irascebaris tunc, et minabaris: increpabas, quia conuerti desiderabas. Et quia iratum contemserunt, postmodum terribilem inuenturi sunt. Unde et subditur:

9. De celo auditum fecisti iudicium. Nullam habent excusationem. Nam audiri ante fecisti iudicium tuum, etiam de celo fuit eis prenuntiatum. Celi enarrant gloriam Dei . Celi pronuntiant iudicium Dei. uel, de celo descensurus es, ut audiri facias iudicium tuum. Sic enim testatur Euangelium: Tunc uidebunt Filium hominis descendentem in nubibus, cum potestate magna et maiestate . Nam uirtutes celorum mouebuntur . Tunc fiet quod subiunctum est:

10. Terra tremuit, et quieuit. Terrena conscientia, que modo se turbat et laborat, tunc tremere habet et quiescere. Iam non inueniet que faciat mala: sed multa sentiet unde contremiscat tormenta. Hinc  erunt accusantia peccata, inde terrens iustitia, subtus patens horridum chaos inferni, desuper iratus iudex: intus urens conscientia, foris ardens mundus. Iustus uix saluabitur, peccator ubi parebit ? Cum exsurgeret in iudicium Deus, ut saluos faceret omnes mansuetos terre. Non eos qui ascenderunt equos, sed omnes qui in hac terra propter Deum fuerunt mansueti, simplices, patientes, in iudicio suo saluos faciet Deus. Hoc ipsa ueritas in Euangelio testatur, dicens: Beati mites, quoniam ipsi hereditate possidebunt terram . Mites sunt, qui cedunt improbitatibus, et non resistunt in malo, sed uincunt in bono malum. Ipsi hereditabunt illam terram, de qua alibi dicitur: Portio mea Deus in terra uiuentium . Ipsa est utique requies et uita sanctorum, quoniam mansueti fuerunt, quoniam bonam et humilem confessionem habuerunt: propterea in Domino gaudebunt. Hoc est quod subiungit:

11. Quoniam cogitatio hominis confitebitur tibi: et  reliquie cogitationis diem festum agent tibi. Primum quippe quando homo conuertitur ad Deum, et recogitat omnia mala que fecit, que locutus est, que cogitauit, atque ea per confessionem humiliter aperit: habet confusionem, habet tristitiam, et compunctionem. Sed deinde post actam penitentiam, post consequutam a Deo remissionem et gratiam, cum incipit recogitare que cogitauit, et pensare de quantis sordibus et uitiis et peccatis pius Dominus eum liberauerit, quanta insuper ei bona spiritualia contulerit: incipit intra se gaudere, diuine bonitati gratias agere: sicque gaudens in seipsum Domino diem festum agit Deo. Prima ergo  cogitatio confessionem habet et recessionem a ueteri uita. Reliquie cogitationum celebrant Deo solennia, si liberatus a peccato meminerit quod fuerit, nec excidat a memoria qui sanauit. Deinde postquam ostendit qualiter propter superbiam et mundi delectationem damnentur reprobi, et quomodo per humilitatem et bonam confessionem saluentur mansueti:  sequitur utilis admonitio omnibus, cum dicitur:

12. uouete, et reddite Domino Deo uestro: omnes qui in circuitu eius affertis munera. Iustum est quidem et utile nobis, ne similiter pereamus cum reprobis, sed potius saluemur, cum iustis, ut terribilem Deum quibus possumus uotis, et 387 muneribus placare studeamus. uouere autem nostri arbitrii est: sed persoluere non est nostrarum uirium, sed gratie Dei. Nec tamen propter hoc debemus diffidere, quia si incipiamus, quod nostrum est, dabit uires ille, qui iussit, ut uoueremus, et supplebit, quod suum est. Sed cum incircumscriptum lumen sit Deus, et maiestate sua omnia impleat, cuncta contineat, quomodo omnes esse possunt in circuitu eius? Sed Deus est ueritas , et ipsa omnibus communis est, nec mea, nec tua, nec istius, aut illius. Non est  distinctio Iudei, Greci, aut barbari: sed quicunque inuocauerit nomen  Domini, saluus erit . Quia ergo  omnibus communis est ueritas, ideo media, ut in circuitu eius sint omnes, qui diligunt ueritatem. Qui sic de Deo intelligunt, eiusque, ut dignum est, seruituti seipsos subiiciunt, in circuitu eius munera offerunt. Et sciendum, quod uotum aliud est commune, aliud singulare. Credere in Deum, sperare in illo uitam eternam, ipsum diligere et secundum Deum uiuere, omnibus communis est modus. Non superbire, non occidere hominem, non odire fratrem, non uiolare in se templum Dei, precipitur omnibus. Hoc totum omnes communiter uouere et reddere debemus. Sunt etiam uota propria singulorum, cum alius uouet Deo ieiunium, alius castitatem, alius uirginitatem, alius relinquere omnia, et ire in communem uitam. uoueant ergo omnes uotum Domino, aut hoc, aut illud, sicut diuina gratia unicuique donauerit et sic in circuitu eius omnes offerant munera. Cui?

388 13. Terribili et ei qui aufert spiritum principum.  Quia psalmus Synagoge, id est, carnali populo loquitur: recte illis Deus terribilis commendatur, ut qui adhuc Dominum tanquam pium, tanquam clementem nesciunt amare, audientes terribilem, uel  discant formidare. Et notandum quod non ait, Qui aufert spiritum hominum, sed ipsorum etiam principum: ut intelligatur Deus princeps esse super principes, potestas super potestates: tanquam rex regum et Dominus dominantium . Recte ergo subditur: Terribili apud reges terre. Nec dicit, quia aufert uitam, quod utique et illi faciunt, qui occidunt corpus, sed et ipsum spiritum auferre dicitur: ut tanto magis ille timeatur, qui potestatem habet, et corpus et animam perdere in gehennam . uel quia spiritus principum est spiritus superbie, potest ita legi, Qui aufert spiritum principum, id est, audaciam superborum. Est et alius intellectus quare in hoc loco terribilis dicatur Deus. Sancti etenim et perfecti uiri, ut mirabilem Deum in iudicio suo placatum inueniant, semper hic apud se terribilem pensant, suasque culpas districte iudicant: quatenus in illo districto iudicio iniudicabiles fiant. Dicatur ergo recte, Terribili apud reges terre sunt [a 1Kb] , qui carnem suam spiritualiter regunt. Rex terre erat  Paulus, cum diceret: Castigo corpus meum, et in seruitutem redigo: ne forte aliis predicans ipse reprobus efficiar. Esto rex terre, et erit tibi terribilis Deus [* 1Kb] .



COMMENTARIUS IN PROPHETAS MINORES TRES OSEE, IeL ET AMOS, RUFINO AQUILEIENSI PRESBYTERO OLIM ASCRIPTUS.





Prefatio. *

 389 Fidicen ille sacerrimus, tamque regnandi arte nobilis, quam canendi, beatus uidelicet Dauid, enumerandis legis miraculis, frequenter interserit, Confitemini Domino, quoniam bonus, quoniam in seculum misericordia eius . Siue enim spiritualia, siue corporalia dona consideres, consequenter ut agamus saltem auctori nostro gratias, cui referre nentiquam possumus, commonemur. Qua tamen sedulitate nichil iocundius, qua oblatione nichil est pretiosius. Ipsa siquidem est eius clementia, nec donis lassata nec seculis: qua deuotos facit, atque obtinendi, quod poscimus, plerumque dignos uideri. Et nos perinde hanc  illi hostiam grati pectoris offerentes, confidamus nos adepturos, que precamur, cum ea que postulauimus, iam uideamur assecuti. Salomonis quippe uoluminibus [a 1Kb] disserendis, dispositionum eius gloriam sumus, inquantum posse contulit, exsecuti: ita ut nusquam nos consequentia  desereret. Hic autem precedentis fructus industrie, studiosum commendat laborem. Neque enim est, quod acrius incitet ad inquisitionem nouorum, quam precedentium uotiua perceptio, sub tam pio precipue Domino, qui est ad largiendum paratus ea, quibus nos mandauit inhiare. Nec operis ipsius debemus  profunditate terreri, ne post fiducie pignora recepta, trepidatio non solum ignauos, sed etiam ingratos pergat arguere. Explanationem itaque [a 1Kb] duodecim Prophetarum, qui Minores non pro meritis, sed pro numero uersuum nominantur, aggrediens, uos primo, qui mihi hoc opus indixistis, admoneo, ut ad promerendam intelligentiam ueritatis, piis et intentis precibus me adiuuetis. Dehinc nostri operis ut Lector agnoscat, et quam sim Editionem sequutus, et quo precipue [b 1Kb] consideratur munus hoc difficillime explanationis assumserim: ut si et ipse de eorum numero est, quos cura lectionis exercet, haud de nichilo me fecisse cognoscat, ut istam postremam Editionem, que secundum [c 1Kb] Hebreum appellatur, eligerem. Quandoquidem in prioribus Editionibus elocutiones uitiate frequenter sensum uel doctrine, uel narrationis dirumpant, ut diuinatione magis quam conditione [Forte cognitione] opus esse uideatur. 391 Posterior autem ista Translatio, etsi non multum ipsi contextui splendoris adiecit, tamen elocutionum integritate, illa que diximus interceptorum sensuum  damna frequenter euitat. Iam uero cum apud Latinos in explanandis maxime prophetis, quamuis tam fuerit continuata, ut uideretur etiam coniurata taciturnitas:  tamen apud Grecos, et apud [d 1Kb] Syros exstitere nonnulli, qui scripta eorum disserere niterentur. Ex quibus mihi sane pauca aliqua sancti etiam Ioannis Constantinopolite Episcopi legere contigit; sed suo more, idest, exhortationi magis quam expositioni totam pene operam commodantis. Origenes [e 48Kb] autem proprio tenore decurrens, allegoriarum magis lepida, quam historicarum explanationum solida et tenenda componit. 392 [f 1Kb] Hieronymus porro et ingenii capacis uir et studii pertinacis, in prophetarum quidem libros commenta digessit, sed quasi inter genuinas traditiones ire contentus, de perquirenda consequentia [g 1Kb] nichil aut uoluit, aut potuit sustinere curarum. Ita, uel per allegorias Origenis, uel per fabulosas Iudeorum traditiones, tota eius defluxit oratio. Cum ergo mihi uiderentur multa, que sunt utilia, preteriisse, et religiosam erga Dominum, et utilem erga homines operam [h 1Kb] iudicaui, si, obediens uobis, explanationem prophetarum, prout captus noster adiutus diuina gratia pertulisset, assumerem. Attentis ergo, ad cognitionem operis, mentibus accedamus;  ut et quam multa late, quam multa acute, quam omnia pie et consequenter ab eis sint prolata, cernamus.





COMMENTARIUS IN OSEAM. *



LIBER PRIMUS.



CAPUT PRIMUM.


uers. 1 et 2.---uerbum Domini, quod factum est ad Osee filium Beherim in diebus Ozie, Ioathan, et Acaz, et Ezechie regum Iuda, et in diebus Ieroboam filii Ioas regis Isrel. Principium loquendi Dominum in Osee. Ex usu quidem, que diuersis temporibus sunt gesta narrantium, commemoratio quoque regum uidetur effecta, ut cuius seculi texeretur historia, nosceremus. A prophetis tamen longe magis obseruari fuit necesse, quia licet non simpliciter munus historie persequantur, ut ea uidelicet, que sunt gesta commemorent, sed impetu quoque [Forte quodam] uaticinantium futura denunciant: tamen quoniam non ea casibus, sed iudicio uentura commendant, et ad eius principis arbitrium disputant, cuius uiolatas leges, et pollutas sepe ceremonias conqueruntur: ordinate nimirum in fronte operis uocabula  regum etatesque constituunt, ut que sunt sub eorum commissa temporibus, historia docente, noscentes, fateamur eos dignas ingentesque caussas inuectionis habuisse. Et Regum itaque et Paralipomenon continetur annalibus, quod cum hi, quorum nomina sunt premissa, regnarent, tota quidem Iudeorum gens idolorum cultibus esset inquinata: decem tamen tribus, que a diuisione sub Ieroboam facta, Isrel uocabantur, et ultimis sacrilegiis squalerent, et impendentibus sibi calamitatibus urgerentur. Quatuor itaque regum de Iuda, quorum uidelicet tempora uaticinii eius contingebat etas, et unius qui de Isrelis parte regnauerat, intulit mentionem. Sed cum prophetiam fuisset exorsus, hi quos dixit partibus illis presidebant. Post non longum uero tempus apud Samariam finita dominatio est. Siquidem Zacarias filius Ieroboam, qui sexto iam mense per successionem obtinebat imperium, ciuili seditione, idest  Sellum rebellante, consumtus est. Sellum uero, cum uno apud Samariam mense regnasset, ascendit Manen filius Gad. et dictum precedentem tyrannum, instaurata rebellione, consumsit. Atque ipse per decem annos tumultuario potius imperio, Assyriorum regi, qui Sul appellabatur, sub tanto tributorum onere, ut egestas aperta esset, famulatus est. Iam ergo in illam decem tribuum portionem, calamitatum excitatarum turbines irruebant. Sicque adhuc, regno apud Ierosolymitas manente, decem tribus abstulit denunciata captiuitas. Postquam ergo ad fines Assyrios populi Samarie migrauerunt, sanctus Osee [Ant. sancte Osee] in Iuda regione consistens, Ezechie regis, famosum miraculis tempus aspexit, et sub ipso, etiam uaticinandi munus exercuit. Ergo que Isreli iam pernicies imminebat, unius tantum partis eius principem nominauit, sub quo prophetare cepisset.

Quod autem posuit, Principium loquendi Dominum in Osee, id nimirum uidetur ostendere, quia ipse [a 1Kb] prius sit ad hoc genus sermonis adscitus, non quod  prophete ante non fuerint, 393 cum et beatorum Helie et Helisei, et aliorum plurium, eadem regum historia, gesta dictaque commemoret; sed quod eorum quisque, quod prenunciabat, etiam literis mandare ad sempiternam memoriam, iuberentur, operam Osee primus assumserit. Nec sane diffitemur, beatum Dauid et sapientissimum Salomonem, Euangelio et Apostolis testibus, legitimos prophetas, dicta sua literis tradidisse; sed tamen inter illos atque istorum scripta, quos [b 1Kb] nunc explanare tentamus, non paruam esse differentiam peritus lector aduertet. Illi enim licet aliqua de populi captiuitate dixerint, tamen quasi quietis mentibus, id est, nulla mali uicinitate trepidantibus, ea que olim fore conspexerant, precinebant. Hi autem inter ipsos positi ultionum fragores, attonitis omnino pectoribus, quippe qui calamitatum etiam participes redderentur, quasi lacrymosis questibus totum exsequuntur, et affectum Domini nostri, qui ad uindicandum nimis egre cogatur  effingunt; implorantes, quidem interdum diuine miserationis auxilium: ceterum quasi stilo tragico, calamitatum ordinem persequentes. Principium ergo istorum uatum, qui hac precipue appellatione signati fuerunt, ut prophete nominarentur, a beato Osee susceptum esse noscamus, qui morum et generis sanctitate conspicuus, talem operam concionatoris assumsit, ut sustineret personam et redemptoris, et iudicis, quod per totum opus clarius apparebit.

uers. 2. 3. 4. 5.---Et dixit Dominus ad Osee: uade, sume tibi uxorem fornicationum et filios fornicationum: quia fornicans fornicabitur terra a Domino. Et abiit, et accepit Gommor filiam Debelaim, et concepit et peperit filium. Et dixit Dominus ad eum: uoca nomen eius Iesrahel, quoniam adhuc modicum, et uisitabo sanguinem Iesrahel super domum Iehu, et quiescere faciam regnum domus Isrel, et illa die conteram arcum Isrel in ualle Iesrahel. Notanda consuetudo, immo dignitas sanctorum uirorum, quod postquam ad id decoris ascenderint, ut lingua eorum,  quasi calamo scribe, Dominus noster utatur, non solum dicta eorum, sed etiam gesta, honore prophetico uestiantur: enunciandisque mysteriis, uel docendo ponant operam, uel gerendo. In ipso ergo compellationis exordio: Hoc, inquit, beato Osee sacer conditor imperauit, ut, et propositi sui et sanguinis splendore neglecto, uilissime femine, ac uulgariter prostitute, per maritale consortium iungeretur.  Neque usque ad nomen coniugis tantum tolerans, contumelie quoque paris in se iure [Forte iura] turbaret: ut incerte sobolis genitor crederetur, quasi qui filios aliene obscenitatis aluisset.

Non me autem fugit quanta doctorum hominum fuerit in loci istius opinione contentio, ita ut regiones integre super eius assertione dissentiant. Nam Palestina et Aegyptus aliique omnes, qui Origenis auctoritate plurimum commouentur [c 1Kb] , coniugium istud ab Osee propheta negant corporaliter institutum. Sed quomodo pleraque prophetis in spiritu gesta narrantur, ita has aiunt cum meretrice nuptias, in uerbo tantum fuisse completas. Neque enim temporis illius 394 expetisse rationem, ut contra instituta sacre Legis, que denunciauerat, nefarium esse cum meretrice consortium, Osee ad concionandum progrediens lasciuiret, et exerturus in peccata censuram, primus ipse committeret, quod totus populus consequenter argui set. Quam autem esset incompetens, si ad defensionem flagitii obiiceret personam  iubentis, asserens nimirum, se quidem, quantum ad mores suos respicit, feditatem illam consortii fediter horruisse, sed cessisse auctoritati eius Domini, qui ad arguendos populos eum destinasset. uideretur prorsus materiam irrisionis potius, quam formidinis attulisse ei, qui ex eius persona obscenitates aliorum arguendas putaret, quem ipse commissi a se flagitii predicaret auctorem. Queritur et quo hoc per totam legem, uel precepti, uel facti, simili fulciatur exemplo; sicubi uidelicet Dominus noster faciendum quippiam aduersum precepta mandauerit, quorum utique transgressores, denunciatis per prophetas cladibus, ultum ibat. Ad quod docendum, si imperatum beato Abrahe parricidium proferatur, ipso fine operis, quanquam ante tempora legis editi, [d 1Kb] commonebimur, non truculentiam cedis, sed pietatem ac fidem patrie menti electam. Unicum enim offerebat, qui habebat repromissiones, cui dictum erat, quia in Isaac suscitabitur tibi semen : ostendens quod possit Deus, etiam a mortuis excitare. ueruntamen, ut aduersum timorem frustrande promissionis credulitas fixa eum tuebatur: ita non siuit Deus in exitium usque pueri deuotionem parentis excurrere, sed compressit immolaturi manum, explorate uirtutis interiecta laudatio. Claruit, inquit, quod solum uolui publicare, nichil apud te uel amore, uel honore meo esse uehementius. Nunc iam parce sanguini, quem nec ab alio licebat nec a te decebat effundi. Nec tamen sacerdotis uidearis munere destitutus, ecce aries propter te assistit, cornua uepribus illigatus, cuius uita, ut absoluendo filio presens ualuit deferre subsidium: ita et futurum merebitur signare mysterium. In negotio uero beati Osee non solum imperata, sed etiam impleta multisque temporibus frequentata permixtio, nec operis honestate nec precepti auctoritate uidetur posse defendi. Huc adiicitur, quoniam in ipsis quoque figuris prophetalis non [e 1Kb] fuerit ordo seruatus. Nam ad significationem Tribuum, que quasi sub Dei contubernio et  societate degentes, in adulteria, idest, sacrilegia proruperant, assumitur mulier prostituta que tamen nobilis, castificata consortio, filios non de flagitioso, sed de reuerendo coniuge, idest, uate suscipiat, et in honorem nuptiarum, preteritorum oblita uitiorum, fecunditate magis, quam libidine perfruatur. Quomodo ergo ista mulier, que matronalibus illustratur insignibus, gentis illius probabitur figurare  personam, que ante nuptias obscenitatis uitia non exhorruit, sed cum in sacro prius Domini sui consortio constitisset, turpitudinem sectata describitur? His et aliis pluribus argumentis docere contendunt, meretrici prophetam corporaliter 395 non fuisse commixtum.

Ad quod e regione Syri, et qui connubium illud carnaliter opinantur impletum, nominum precipue attestatione nituntur. Quibus euidenter et mulier, et eius tam parentes quam regio publicatur, atque coniunctionis negotium secutis fetibus comprobatur. Ad deuotionem autem magis prophete, quam ad susceptam ab eo temerationem legis debere reuocari quicquid contra consuetudinem morum suorum per obedientiam curarit adiungere. Quamquam illud opus honestatis [a 1Kb] quoque potuerit ratione defendi, id est, ad pudice in reliquum coniugi et munus a professione meretricia feminam transtulisset. Eiusmodi ergo inter se disputatione certantes, utramque opinionem reddidere suspectam, cum reuera et compendiosius  uideatur et tutius, et ad significationem rerum accommodatius, si res spiritu gesta credatur, ut quemadmodum beatus Ieremias de Iudee finibus non recedens, infodisse tamen in regione Parthorum uestimentum lumbare describitur: sicut sanctus Ezechiel medio captiuitatis Babylonice constitutus in templo Ierosolymitano spectator inducitur, imagines utique solas locorum et actuum, longe alibi positus, contuendo: ita etiam beatus Osee multorum gesta temporum signaturus, per imagines congruas tam culparum seriem uiderit, quam penarum. Cuius sane muneris testimonio sub quauis opinione propenso, reuerentia prophetantis apparet, quem nimirum persona sua rerum conditor uidetur induere, ut de factis uiri, iudiciorum quoque diuinorum ratio colligatur, tantaque inter eternum Dominum et fidelem seruum necessitudo consistat, ut utriusque quasi existimatio misceatur: et si prophete actio diluenda est, diuine quoque pietati excusatio uideatur commodatura.  Sin autem opprimit et depellit nostre attestationis obsequium quicquid rerum est supergressa maiestas, idem quoque sibi complacitis mentibus auctoritatis attribuat, ut humani examinis nequicquam egere doceantur. Quod quidem et Apostoli Pauli censura denuntiat cum dicit: Mihi autem pro minimo est ut a uobis diiudicer aut humano die, sed neque meipsum diiudico, nichil enim mihi conscius sum: Qui autem iudicat me Dominus est . Sub una itaque eademque reuerentia et preceptio conditoris et prophete actio constiterunt.

Notanda autem diligenter series et ordo dictorum que illi sensui potius alludit, quo non uideretur corporaliter impleta commixtio. uade, inquit, sume tibi uxorem fornicationum et filios fornicationum, quia fornicans fornicabitur terra a Domino. Atqui illud tempus non exordia sacrilegum [Forte aliquid deest], que nomine fornicationis accusat, sed iam eius postrema tangebat. A temporibus quippe Ieroboam precipue religionis fuerat inchoata corruptio, et commendata  populis cultura uaccarum, que multis etatibus sine interpolatione permansit. His uero iam diebus, quibus beato Osee uaticinii munus imponitur, non preuaricationes, sed potius ultiones 396 incipiunt exoriri. Quod [b 1Kb] utique ab illa significatione dissentit, quam assumta in coniugium meretrix uidebatur ostendere, indicans eam contumeliam, quam Dominus longo tempore laturus esset. Iam igitur quid denuntiationis ordo contineat, uideamus.

uade, sume tibi uxorem fornicationum et filios fornicationum, quia fornicans fornicabitur terra a Domino:  et abiit et accepit Gomer filiam Debelain, et concepit et peperit filium. Et dixit Dominus ad eum: uoca nomen eius Iesrahel, quoniam adhuc modicum et uisitabo sanguinem Iesrahel super domum Iehu, et quiescere faciam regnum domus Isrel, et in illa die conteram arcum Isrel in ualle Iesrahel. Frequentatus hic per sacra uolumina a Deo nostro sermo deprehenditur, ut sacrilegia nomine fornicationis accuset. Quia enim notus in Iudea Deus unam gentem quam sibi sociaret, elegerat, et quasi instar coniugis, interuenientibus legis tabulis, de qua filios instituendo generaret, assumserat, eos appellat pudicos, qui inuiolata religionis iura custodiunt; illos uero econtrario turpes atque pollutos qui cultus sacri federa, errorum infectione et heresis consectatione uiolauerunt. Qua imagine nimirum et magnitudinem caritatis erga pios, et uehementiam seueritatis, qua hosce impios persequatur, expressit: quia non solum sicut censor aut iudex, sed quasi fremens ad uindicandum maritus insurgat.

 Sed cum ad id intelligendum suo tenore decurrat, querendum est, quid egerit tanti schematis apparatu. Quid enim opus erat, ut non simplex narratio hec omnia contineret, sed imperaretur prophete, siue in corpore, siue solum in imaginibus, cum meretrice ineunda coniunctio? In quo sane loco pie conditeque cogitantibus, profundum et diuine benignitatis et prophetice dignitatis occurrit. Deus enim noster qui prouidentiam suam humanis rebus interserit, consulit quidem in commune mortalibus, sed quasi eos tantum homines existimet, qui reuerentiam de morum uirtutibus fuerint assequnti, ipsorum se ostendit iudiciis commoueri, tumque preceptis tum imaginibus ipsos precipue festinat instruere. uel hoc itaque uolens ostendere quod premisi, grauissimum uidelicet se sanctorum uirorum habere respectum, nec in leui ponere eorum querelas, uel certe quod sanctorum soleat orationibus mitigari, cum tempus est, ut incipiat proferre uindictam: apud illos prius  negocia quibus sit accensus allegat, ut explanatione meritorum interuentionis impedimenta submoueat, et eos quos experiri poterat sententie moratores, primum a sua parte constituat, secumque hortetur irasci. Inde est illud quod cum beatus Moyses exploratores terre Repromissionis de singulis duodecim tribus destinasset: reuersique preter duos, omnes reliqui ignauum populum terruissent: ipsum quoque beatum Moysen seditio exorta conquassauit. Sed cum ad tabernaculum confugisset, Apparuit, inquit, gloria Domini, et ostendens quanti eum faceret, quamque omnibus illis populis anteferret, Dimitte me, inquit, ut deleam 397 populum istum, et faciam te super gentem multo maiorem, quam hec est . Ex quibus sermonibus, quid apud eum uir sanctus posset intelligens, indignationem iudicis protinus mitigauit. Sic et cum templo Ierosolymitarum Babylonice captiuitatis immineret euersio, Ezechielem prophetam, contemplatione dumtaxat spiritus, per adyta que olim fuerant ueneranda circumagit, ut  qualiter populus peccaret, aspiciens, desineret admirari, si fieret in contrarium tanta mutatio, ut gens singulari nuper ueneratione sublimis, uilissime disperiret.

Ita ergo et beato Osee, per quem imminens populo nunciabatur exitium, pro quo uidelicet nichil erant parentum ualitura merita, nichil prophetarum ualitura suffragia, negotii similis indicitur apparatus: quatenus in suo sentiat et perpendat exemplo, utrum illum contumeliarum aggerem uel possit Deus sustinere, uel debeat. Personam ergo, inquit, assumito  uiri beneuoli, sed iamdiu meretricios mores in coniuge sustinentis, et suscipe filios qui uel habeantur incerti, uel aliene obscenitati consequentius applicentur, atque experire utrum queas continuatam habere patientiam, et an credas ueteris singularem medicinam doloris, si uel desidio [dissidio] libereris ab ea muliere, quam numquam per beneficia, quamuis multa, correxeris. Siue igitur in solis mentis affectibus, siue etiam in negotiis fedi corporis imperata coniunctio, prophete honorem uidetur aspicere, qui ut seueritatem iudicis fideliter indicaret, gustum eius, qua Deus afficiebatur, sentit iniurie, atque rursum quasi obligatio fieret ultionis in impios proferende, hoc ipsum quod propter significationem rei [a 1Kb] indignam se propheta contumeliam pertulisse. Igitur cum idonea quam diximus parabole caussa fuisse uideatur, nos iam ordinem eius persequamur.

Sume, inquit, tibi uxorem fornicationum, et filios fornicationum: quia fornicans fornicabitur terra a Domino. Ad idioma sermonis Hebrei spectat ista geminatio,  faciens faciet, loquens loquetur, et cetera in hunc modum. Sic ergo et fornicans fornicabitur. Posset autem elocutioni huic [b 1Kb] subdere discrimen adhiberi, sed non est negligendum ueniens de Scripturarum more compendium. Nota sane, quod nomine fornicationis, non tam ineunde preuaricationis tempus, quam subeunde iam captiuitatis appellet. Nec inconsequenter. Quia enim materiam damnationi prophanarum mentium fecit obscenitas, ideo causse sue nomine pene [c 1Kb] signatur, ut dicamus fornicari populum, cum pro fornicatione damnatur: quod quidem in presenti loco occasionem quoque magnam docet habuisse. Nam cum liqueat, non idem esse penam quod culpam: quippe cum ista honesto aduersetur, illa petulantie: satisque comparatum sit, definitionem rerum, communione nominum neutiquam posse confundi, atque ideo penam esse quod culpam: haud utique de nichilo pronunciauit fornicatorem populum, quo tempore mala captiuitatis  esset aditurus. Sed quia nouerat ipsam castigationem pro diuersitate mentium promoturam, et alios fieri afflictione meliores, alios impudentia nequiores, 398 merito dicit, et pro impietate quam in suis finibus perpetrabant, illos esse supplicia laturos, et in ipso captiuitatis tempore, quosdam emendationis insignia, quosdam uero criminis argumenta capturos, secundum illud quod alibi comminatur: Seruistis in terra uestra diis, quos nescierunt patres uestri, seruietis diis alienis in terra non uestra. Quia ergo eam prophanitatem quam perpetrauerat gens libera, celebrauit ancilla, in mediis quoque suppliciis fornicatura predicitur.

Primus autem filius quem quasi peperit meretrix, nomine ipso, cui imminet captiuitas, regionis inducitur. Ait enim, uoca nomen eius Iesrahel. Quo uocabulo uallis Samarie adiacens signabatur. Per huius itaque loci appellationem, quid regio sit passura denunciat. Denique sequitur: Quoniam adhuc modicum et uisitabo sanguinem Iesrahel super domum  Iehu, et quiescere faciam regnum domus Isrel: et in illa die conteram arcum Isrel in ualle Iesrahel. Exercende, inquit, ultionis tempus insistit, atque ob hoc, in regnum Samarie que nomine Iesrahelis, uicine, ut dixi, uallis ostenditur, ira consurgit. Nascatur igitur animo tuo soboles destinata supplicio, ut scias, id in meos filios esse peragendum, quod quasi in tuos uideris ordinatum.

uisitabo enim sanguinem Iesrahel super domum Iehu. Ad quod explicandum geminus sensus per consuetudinem legis occurreret, nisi unum consequentia subiecta firmaret. Usque ad familiam quippe Achab, qui fuit Iesabelis maritus, soboles Ieroboam imperauit. Sed cum Achab tam suis quam uxoris, cuius seruiebat  ausui, criminibus sorduisset, Iehu filium Namsi Heliseus propheta, ex precepto Dei, in assumendum imperium suscitauit. Qui paribus de caussis seueritate commotus, omnem Achab et Iesabelis familiam, cunctosque Baal Idoli sacerdotes pariter et ministros internecione deleuit. Pro quo ultionis officio promissum est ei, quod posteri eius usque ad quartam generationem Isrelitico imperio presiderent. uerum quoniam et ipse Iehu, et eius filii uel nepotes non relinquendo sacrilegia Ieroboam, perdiderunt insignia sue deuotionis, qua persequuti fuerant cultores Baal, colendis uidelicet Samarie uitulis inherentes, diuersisque morum criminibus, ut cultus prophanitatis exigit, seruientes: in hos quoque, Iehu uidelicet posteros, qui Achab familiam deleuerant, ideo dicitur ira consurgere, ut illorum, qui ab his extincti fuerant, sanguinem uindicaret: non quod cedes fuisset iniusta, sed quoniam qui illa fecissent, per imitationem criminum decus iudicum perdidissent: et similia illis, quos deleuerant, exsequendo,  transissent in numerum et societatem reorum. Sicque uiderentur ultione digni, quos sceleratorum gladius peremisset: quem colorem in Scripturis etiam frequentatum facile monstraremus.

Ergo posset, inquam, duobus modis uersus propheticus explanari: hoc uidelicet quem premisimus, et altero qui sequetur, si non illum magis processus operis communiret. Nomine enim Iesrahelis, gentem ipsam: nomine uero Iehu, regnum gentis uoluit indicare: idest, 399 ecce iam tempus aduenit, ut populus Isrelis, qui uel in Iesrahelis ualle uincendus est, uel urbem regiam habet in eadem ualle positam, ut qui regem habet de Iehu stirpe uenientem, uim debite ultionis incipiat experiri. Denique ad confirmationem istius intelligentie subiecit, Et quiescere faciam regnum domus Isrel, et in illa die conteram arcum Isrel in ualle Iesrahel. uisitationis proinde animaduersionem, quietem uero, finem appellauit imperii: quod ut utrumque planius indicaret,  Conteram, inquit, arcum Isrel in ualle Iesrahel.

uers. 6.---Et concepit adhuc, et peperit filiam, et dixit: uoca nomen eius, Sine misericordia: quia non addam ultra misereri domus [Hier. domui] Isrel, sed obliuione obliuiscar eorum. Quia statuerat, ut exitus rerum imaginibus, que forent eorumdem [d 1Kb] iudices, preueniret, filia quasi nata describitur, que susceperit uocabulum calamitatis aliene, idest, Absque misericordia. Non enim, inquit, addam ultra misereri domus Isrel, sed obliuione obliuiscar eorum. His gemine pondus sententie continetur. Neque enim solum ait, tempore miseriarum misericordiam denegabo, sed eos nec in memoriam meam redire permittam. Esset enim, licet in extremo languore, solatium, si uel quocumque tempore memoriam eorum, quos abiecisset, assumeret. Nunc uero ut comminatio prelata crudescat, utrumque sibi affore pollicetur, et memoriam uidelicet damnandorum, et obliuionem plenissimam damnatorum. Quod sane, quoniam apud  aures sapientis ministri, ad inuidiam posset crudelitatis accendere : ideo subiecit statim, non se miserendi abiecisse curam, sed libram debiti examinis admouisse, idest, eorum tantum quasi obliuisci, qui etiam post plagas de emendatione non cogitarent.

uers. 7.---Quia non addam ultra misereri domus Isrel, sed obliuione obliuiscar eorum. Et domus [Hier.  Domui] Iuda miserebor, et saluabo eos in Domino Deo suo, et non saluabo eos in arcu et gladio et in bello et in equis et in equitibus. Cum populum, inquit, Samarie preuaricatione fedatum calamitatibus exitiisque subiecero, et ita eos pro culpa uiles esse permisero, ut uidear eorum prorsus oblitus; tunc in Iude parte sistentes, et in cultibus religionis spem salutis sue ac fiduciam collocantes, non solum protegam, uerum etiam nouitate mirabili uindicabo: ut etiam palam clareat, eos nequaquam armis munitos fuisse sed meritis, nec acie consequutos, sed pietate uictoriam. Illud autem tempus annuntiat, quo, Ezechia apud Ierosolymitas imperante, Sennacherib rex Assyriorum magno ad obsidionem eius urbis accessit exercitu, atque illic multa in contumeliam Dei et sacre religionis loquutus, diuinam in se sententiam concitauit, ac sub una nocte omnes eius copie Angelo 400 feriente, ceciderunt. [a 1Kb] Nam centum et octoginta quinque millibus bellatorum amissis, ipse in regionem suam cum paucis fugisse atque illic periisse  describitur . Sed uideamus et reliqua.

uers. 8.---Ablactauit, inquit, eam que erat absque misericordia, et concepit et peperit filium et dixit: uoca nomen eius, Non populus meus tu, quia uos non populus meus, et ego non ero uester [b 1Kb] Deus. Usque ad Ezechie tempora mansisse, et prophetasse beatum Osee, titulus indicauit. Quicquid ergo gestum per omnem uaticinii ipsius legitur etatem, hoc in ipso breuiter consignat exordio, ut per totum uolumen, gestorum seriem ordinemque, iam detexat. Cum ergo ingrate gentis prophanitas impulisset, ut Deus noster operam ultionis assumeret, denunciauit se puniturum reos, et ita eos in miseriis relicturum, ut penitus eorumdem uideretur oblitus. Sed ne recepta in sacrum pectus obliuio piis quoque formidinem commoueret: statim se, non uitio, sed iudicio obliuionem usurpare signauit, quando quidem meritum inter affines discrimen agitaret, et Isrelitis exitio permissis, Iude populos cultui nimirum sue religionis adherentes,  per miracula magis, quam per tela protegeret. Quod licet opportuno tempore panderetur: tamen quia et ipsa portio gentis Iudee nequaquam iugi deuotione complacuit, sed, sicut exprobrant alii prophete, in cultum exarsit idolorum, similem quoque est perpessa sententiam, et de finibus suis, Babylonio uincente, translata. De qua tamen captiuitate, promissa est omnium pene uaticinio prophetarum, et sub Cyro Persarum rege impleta reuocatio.

Utrumque nunc ergo tempus beati Osee sermo proloquitur. Sed in significationem Isrelitice captiuitatis, filia inducta est, que, Absque misericordia, uocaretur. In figuram uero Iude, puer inducitur cui nomen sit, Non populus meus. Inter filiorum autem imagines, de sola tantum puella, quod sit ablactata, memoratur: nimirum ut ostendat, in decem tribus, illate captiuitatis quasi conualuisse sententiam. Reuera enim multo longior decem tribuum legitur fuisse captiuitas, et ideo prolatio etatis, est puella  ablactatione signata. Tertius autem qui captiuitatem Iude ultimus pollicetur, nomen accepit, Non populus meus. Quamdiu enim uel Iuda in suis finibus mansit, erat turba que Dei populus diceretur: postquam uero etiam ipsum captiuitatis procella conuellit, uisus est a confusione Gentilium ille discretus ante populus disperiisse. Et ideo ait: uos non populus meus, et ego non ero uester Deus: idest, hoc a uobis auferetur insigne, quo eratis ante conspicui, ne populus Dei in toto orbe dicamini, nec ego princeps, nec Deus uester appeller; iustum est enim ut qui instituta sacre legis que uos a ceteris gentibus dirimebat,  peccandi studiis corrupistis, illo quoque quo insignes eratis decore priuemini.

uerum hec breuiter a seueritatis parte denuncians, transit ad prospera, que dispensatio reuerenda ita impleuit rebus, sicut prophetica 401 oratione contexuit.

uers. 10. 11.---Erit enim, ait, numerus filiorum Isrel quasi arena maris, que sine mensura est, et non numerabitur. [Sup. Et] Erit in loco ubi dicetur eis, Non populus meus uos; dicetur eis, filii Dei uiuentis. Et congregabuntur filii Iuda et filii Isrel pariter, et ponent sibimet caput unum, et ascendent de terra, quia magnus dies Iesrahel. His autem sacris uocibus reuersionem populi de captiuitate Babylonica pollicetur, cuius etiam apud alios prophetas, sed precipue apud beatum Esaiam ingens pompa describitur, que sane ualet ad commendandam Dei clementiam, et ad consolationem confirmationemque fidelium, quibus societatem illius calamitatis contra meritorum decus, pro gentis sue communione tolerantibus, spei  solatia prebebantur, de prosperorum uidelicet exspectatione pendentia. Ea siquidem tam fore ampla dicuntur, ut uocabulorum etiam nouitatem requirant. Nam cum de letis ad tristia laberentur, cessauerunt Dei populus nuncupari, quasi in reliquarum gentium uilitatem refusi. Cum uero tempus liberationis aduenerit, tanta successione reducitur a tristibus in leta mutatio, ut non sufficiat prioris restitutio dignitatis, sed uocabulorum augeantur insignia. Arenarum enim instar excedet numerus fidelium, in quibus tantum et reuerentie splendebit et gratie, ut Dei omnia continentis non iam populus, sed filii nuncupentur. Emendati siquidem premisse seruitutis angoribus, ut sanguine, ita etiam caritate sibi iungentur: illamque precipue separationem, que fuit illis magna et criminum et discriminum caussa, uitabunt, atque uno rectore gaudentes, ad Templum Dei cum alacritate conscendent, tantumque in illo statu felicitatis locabuntur , ut magnum diem Iesrahelis fuisse fateantur:  idest, uel illud tempus quo aduersa ceperunt, et de quo supra dixit Propheta, conteram arcum Isrel in ualle Iesrel. Et hoc assumet in memoriam populus liberatus, ut gaudia eius ex comparatione grandescant: uel certe Iesrahelis ipsius interpretationem sibi conuenire clamabit; exprimit siquidem in nostro sermone, semen Dei, fitque sensus eiusmodi: Soluto captiuitatis tempore, erit tanta exultationis ambitio, ut magnus dies Dei filiis illuxisse dicatur. Hanc autem festiuitatem, ut reliqui prophete, ita precipue in illo carmine beatus Dauid, exsequitur: Letatus sum in his que dicta sunt mihi, In domum Domini ibimus. Stantes erant pedes nostri in atriis tuis Ierusalem ad confitendum nomini tuo, Domine. Quia illic sederunt sedes in iudicio, sedes super domum Dauid. Rogate, que ad pacem sunt Ierusalem .

Igitur secundum tenorem historie, quam denunciatio prophetica continebat, totum quod est acturus, breuiter indicauit: decem uidelicet tribus, Ieroboam auctore, corruptas, Assyrio capiente, translatas:  Iudam uero, qui in Deo suo confideret, sub Ezechia rege miserabiliter liberatum; postea autem, etiam ipsam tribum fraterne impietatis uestigia subsequutam, dominationi Babylonice fuisse permissam: cuius tamen denuo uincla solueret promissa libertas, et 402 iam non separati ab inuicem fratres, sed sub uno rectore sistentes, honorem Dei in Templi eius adytis celebrarent. Huius uero temporis tanta esset felicitas ut iuuaret etiam aduersa meminisse, et magnum diem Iesrahelis uocare, idest, illud tempus captiuitatis illate: cuius uidelicet occasio tam multam exultationem creasset. Ponent igitur sibimet  caput unum, et ascendent de terra. Super quo tempore, et beatus Dauid ait, A finibus terre ad te clamaui dum [a 1Kb] angeretur cor meum, in petra exaltasti me. Deduxisti me quia factus es spes mea . Notandum quoque est quia promissionem loci istius super multitudine fidelium, ad predicationem Euangelii confluentium, beatus Paulus acceperit, asserens uidelicet, quod unius gentis angustias annunciatio euangelice pietatis excesserit. Et non solum de Iudeis, qui olim populus Dei uocabantur, sed etiam de Gentibus, que in multiplici errore degerant, ad capessendam diuini stigmatis dignitatem agmina conuenirent, sicut in Osee, inquit, dicit: uocabo non plebem meam, plebem meam, et non dilectam, dilectam. Et erit in loco ubi uocabitur, non plebs mea uos, ibi uocabuntur filii Dei uiui . Gentium ergo magister ostendit quod euangelii tempore felicitatis huius promissio compleretur: non utique ut negaret illud quod totius prophetie textus inculcat:  resolutionem uidelicet captiuitatis quoque Babylonice fuisse promissam; sed ut ostenderet, quam intelligentie regulam custodire in propheticis libris debeamus: idest, ut cum sub narratione Iudaicarum rerum ingentius, quam unius gentis mediocritas caperet, aliquid [b 1Kb] promeretur, et ex parte in illo populo nosceremus fuisse completum, etiam per theoriam, aliis quoque, idest cunctis gentibus, conuenire.

Theoria est autem  in breuibus plerumque aut formis aut caussis, earum rerum, que potiores sunt, considerata perceptio. Haud igitur illa Iudeorum de Babylone reuocatio, secundum historiam, ista uero que per fidem Christi est collata libertas, secundum allegoriam significata, proprie diceretur, cum sermo propheticus solide utrumque promiserit, ut precedens mediocritas sequentes cumulos intimaret. Nam quod primo per exaggerationem dictum erat, id deinceps rerum magnitudine uix exequauit. Atque ita, que tunc populum Iudeorum terruit denunciata captiuitas, et que postea erexit restituta libertas,  aliarum quoque  et captiuitatis et libertatis indicia preferebant: illius nimirum, de qua ait Apostolus, Eramus natura filii ire sicut et ceteri. Deus autem cum sit diues in misericordia, propter nimiam caritatem, qua dilexit nos, cum essemus mortui peccatis, conuiuificauit nos in Christo . Illum siquidem hostem generis humani, qui longa dominatione reos depresserat, fortior ueniens alligauit, uasa eius cuncta diripuit: et captiuitatem gentium reddita libertate dissoluit, donisque gratie nobilitauit redemtos, ut qui aliquando eramus alieni et hospites, subito plebs eius et populus misericordiam consequulus, immo 403 genus electum, et sacerdotale ac regium diceremur . Sic ergo quod Osee de temporibus Babylonis edixerat, Paulus ad negocia transtulit Saluatoris, non utique propheta, quasi abnuente, aut egre, quo ducitur subsequente; sed Apostolico intellectui nimis fauente per tenorem uaticinii, quo docuit aucta esse hic prope  usque ad consummationem uel dona, uel gaudia, que illo iam seculo fuerant inchoata. Sed huc usque sermo prophete eo tenore processit, ut de quibuscumque erat negotiis temporibusque locuturus [Ant. locutus] breuiter indicaret.

Nunc autem ad ordinem institute reuertitur uel censure, uel querele, quod consulte prouideque curauit, ne quod ad pompam predictionis ualebat, inciperet salutari incommodare doctrine. Nam quoniam uaticinantis impetu ea attigerat, que post erant longis secutura temporibus, et tam aduersis, quam  prosperis fidem denunciandi confidentia subrogabat, ne per hoc ipsum, inquam, et meritum, et uolum pariter uideretur extinguere, quando quidem ne correctionis studium prodesset assumi, insistente semel prenuncianti [forte prenunciari] necessitate supplicii: nec prosperorum denuo necessaria uideretur optatio, cum omnimodis osset pro denuntiantis ueritate reddenda. Ideo ad populos sermo dirigitur, et in communionem iudicii conuocantur, ut ipsi matrem suam  intentis pergant examinare luminibus, atque eam diuine admonitione [F. admonere] clementie, que solet, uel denuntiata remouere tormenta, si reus ad correctionem uideat confugisse. Non ergo illos salutem desperare debere si reddantur timore meliores, cum magister meritorum presideat expunctorum, quem multo magis indulgentia renidens, quam seueritas amara delectet.




CAPUT II.

 uers. 2.---Iudicate matrem uestram, iudicate, quoniam ipsa non uxor mea, et ego non uir eius. Ingens  benignitatis mee monimentum exstat liberatio uestra: et ideo lede parentis uestre merita deteguntur, quibus a meo depulsa est consortio, sed adeo fede, ut nec uobis iudicantibus possit absolui. uerum quia non unam personam, sed totam gentem presenti estimatione taxamus, speramus aliquos tore, quos ad meliora studia seueritas denunciata commoueat, et ideo exspectate, quid prestoler. Auferat fornicationes suas a facie sua, et adulteria sua de medio uberum suorum.

uers. 3.---Ne forte exspoliem eam nudam, et statuam eam secundum diem natiuitatis sue. Id est, a uultu suo uerecundiam que solet obscenitati impedimentum esse, depulerat, et faciem turpitudinis professione durauerat. Nunc ergo his contrarios capessat affectus, frontemque impudentia exutam, pudore conuestiat, [c 1Kb] sciat neque hoc solum labiis quasi in superficie fecisse contenta, de uberum medio  haustum uirus eiectet, ut toto protinus corde purgetur. Quod si facere neglexerit, ad opera seueritatis accingar, et qualia tempore illo quo hec mihi in populum nascebatur, exercui. Indicat autem egressionem Synagoge de terra Aegypti, quo uidelicet tempore nulla institutionum 404 legalium, uel ornamenta, uel indumenta susceperat, nec quibusdam uestimentorum pollebat insignibus, sed quantum ad precia morum, in eadem qua Aegyptii uilitate consistens, magnis tamen propter solum honorem parentum, miraculis seruabatur. Denique quoniam preceptis Dei, tum proteruia, tum ignauia restiterunt, omnes etiam in heremi solitudine leguntur absumpti, nec preter duos uiros Iesu et Caleb, de sexcentis millibus uirorum militari etate gradientium, quisquam in terram Repromissionis intrauit.

Hoc est ergo, quod nunc per prophetam rerum Dominus comminatur, quoniam gens illa nisi pectoris sui arcana mundauerit, et facta in melius mutatione,  profecerit, nullum ei possit, quod per tot secula ab aliis egit [d 1Kb] discreta nationibus, et institutis Legis, atque spiritalibus donis floruit, comparare subsidium. Quo uidelicet insistens criminibus sententia moliatur, sicut neque illa, inquit, etate, qua egressa est de Aegypto, et recenti quasi adoptione gaudebat, quicquam miseris profuit, quominus ac si essent omnibus nudi priuilegiis, disperirent. Quem sensum et Apostolus Paulus scribens ad Corinthios diligenter excoluit. Omnes, inquit , unis miraculis  liberati, eisdem cibis spiritualibus usi sunt, eosdem fontes de petra erumpentes biberunt: nec tamen ex his, inquit, Deo uel uniuersi placuere, uel multi, sed in illa exilii etate, diuersis horruere peccatis, diuersis periere tormentis: quorum cur recordaretur, ostendens, Scripta sunt, inquit, ad institutionem nostram, ne eorum studia, quorum ruinas legimus, emulemur. Per hunc ergo prophetam Dominus noster consulentie sue pandit affectum, monetque, ut illa plebs festinata emendatione sibi succurrat, et de medio uberum, uidelicet pectore, impietatem, que fornicatio nominatur, expellat, ne illius seueritatis experimenta percipiat, cuius dispositionem difficultas remoratur. Siue enim pergat impios ultione consumere, obsistere non ualebit pereuntium multitudo: siue filios punitorum, pro innocentie honore, aut emendationis meritis, saluti restitui mandarit, etiam nichil impedimenti creare premisse calamitatis adgestio poterit. Ut ergo hoc totum propheta breuiter indicaret, eundem ordinem in exemplo, quem in uaticinio,  custodiuit: et sicut in ipso titulo totam, qua prophetasset etatem, regum commemoratione signauit: ita etiam, quid negociorum predicatio ipsius contineret, ostendit: captiuitatem uidelicet, primo Isrelis, deinde Iude: deinceps eorumdem populorum, soluta captiuitate concordiam, et ad cultum ac templum ueri Dei, reddita libertate, concursum. Cuius tamen regressionis ea describeretur ambitio, que ad maioris negocii significationem ualeret, id est, Euangelii libertates pariter ac liberalitatem sonaret: que transcendens uota muneribus, non solum populum, sed etiam filios Dei appellaret, quos a seruitute funerea liberasset.

Igitur breuiter ista percurrens rediit ad concionem illis temporibus congruentem, et quasi filiis, obiurgande et docende matris munus indicit, ut que nichil de custodienda sanctitate curauerat, de arripienda saltem penitentia 405 curaret, nec se putaret, contra precia morum, sanguinis tantum nobilitate  defendi, quoniam [a 1Kb] quando nichil prodesset adoptio his, quos non etiam deuotio communiret. Nam ut de preteritis futura colligeret, exitum illorum agminum, que de Aegypto mirabiliter educta fuerant, cogitaret: quorum utique iniquitas, neque parentum, ut diximus, dignitate defensa est, et quorum interfectio, filiis ad gaudia promissa ducendis, obstacula non creauit. Is itaque, ait, iudiciorum ordo etiam in uestra, nunc expunctione seruabitur, ut squallentes sacrilegiis, obruantur exitiis, et eorum posteri, qui proposito genitorum studiis melioribus discrepauerint, uel desperati libertate potiantur, uel cumulatius prosperorum successibus augeantur. Que uicissitudines temporum, ait, quoniam tam tristium uidelicet, quam letorum, rationem diuine prouidentie et iuste dispensationis assignant, nunc iam id, quod caussa presens flagitat, exsequamur.

Denuntiat ergo, ut impendentis sibi damnationis molem anticipent, tam studio corrigendi, quam gemitu penitendi, ne cum seuire ultro ceperit, omnis  hec natio sicut nullis unquam insignita priuilegiis, sic internecione dispereat: ne forte spoliem eam nudam, et statuam eam secundum diem natiuitatis sue, et ponam eam quasi solitudinem, et statuam eam uelut terram inuiam, et interficiam eam in siti, [uers. 4.] et filiorum eius non miserebor, quoniam filii fornicationum sunt, quia fornicata est mater eorum, confusa est, que concepit eos. Quia semel commemorationem et similitudinem egressionis Aegyptie induxerat, per eorumdem locorum descriptionem cucurrit, solitudinem uidelicet nominans, et terram inuiam ac fontium solatio  destitutam: ac rursum de occasionibus uerba suscipiens, commemorata heremi uastitate, sitis quoque discrimen adiecit. Interficiam, inquit, eos in siti, non quo eductus de Aegypto populus, atque penuria legatus absumtus, sed quoniam  bibebant de spiritali sequenti petra , id est, potentia ductoris, non conditio regionis, castris pocum ministrabat. Que si utique defuisset, primo sitis periculo populus fuisset extinctus. Idem denuncians, quod in necessitates similes improbi deducantur, nec suam occursum iri clementiam, quando quidem etiam soboles talium, obscenos sibi parentes esse uitiorum imitatione fateatur, et tam filii de parentibus, quam parentes de filiis erubescant: promittit eos siti esse perituros.

uers. 5. 6. 7.---Quia dixit, uadam post amatores meos, qui dant panes [b 1Kb] meos, et aquas, lanam meam et linum meum, oleum meum et potum meum. Et propter hoc, ecce ego sepiam uiam tuam spinis, et sepiam eam maceria, et semitas suas non inueniet, et sequetur amatores  suos, et non apprehendet eos, et queret eos, et non inueniet. Qui [c 1Kb] ab initio libri profanate genti personam meretricis aptauit, etiam reliqua sublimi descriptione prosequitur, et ad locutionem scortatricis inducit, quam illa nimirum etsi non in labiis, tamen in operibus, gestasse conuincitur. Sicque, secundum Scripturarum 406 morem, ea que per consequentiam sinisterioris uite dicere impii quique possunt, quia sibi et uoce dixerint, arguuntur. Ergo et ista , impudens mulier, consectatui flagitiorum faciem utilitatis obtendit, ut sequi se amatores suos ob liberalitatem potius, quam ob turpitudinem, mentiatur: illos enim sibi, lanam et linum, et oleum et potum: id est, uictum et uestitum usque ad delicias redundantem, prebuisse commendat. Quibus sane dictis, quanquam ad peccata sacrilegii, ingrate quoque mentis crimen adiungat: tamen illud quoque uidetur inducere, quod in profanorum etiam nunc ore uersatur: inter uarias, uidelicet opiniones,  nullum esse ualidius certe religionis testimonium, quam quod uox afferat prosperorum. Ideo et ista, in consectatum amatorum se ire pronunciat, et flagitium silentio premit, et quasi honestiores caussas, quibus illiciat, effingit. Amatores autem uocat, uel Gentium proceres, quorum consectatione profanata est, uel ipsos nationum deos risu potius quam ueneratu digniores: quibus hec, uidelicet Synagoga, paterne Legis, et ueri atque unici Dei oblita succubuit. Spebus eius, ait, aduersa succedant, et improuisis angoribus implicentur. Primo, ut ineundi federis cum his, quas maxime cupit, Gentibus facultas ei nulla suppetat, et nec in aduersis suis illorum utatur auxilio, quorum in prosperis deliquit exemplo. Sicque sepiam uiam eius spinis, et non solum uepribus, sed etiam maceriis: ut quos ante triuerat calles, deinceps inire non possit. Que utique consequenter uniuersa subtexuit, aspiciens ad personam mulieris, quam induxit, clandestinis quasi semitis, flagitii sui frequentantis auctorem. Haud utique, quod Isrelis  populus clanculo profanis gentibus misceretur, sed quod a muliere  similitudo translata, hunc descriptionis ordinem postularit. Cum ergo ceperit ulciscens seueritas ei obuiare, nullamque opem angoribus eius poterunt cuncti quos diligebat, afferre: non iam ratione, sed angore commota, [d 1Kb] reminisci incipiet felicitatis antique.

Et dicet, uadam, et reuertar ad uirum meum priorem, quia bene mihi erat tunc magis, quam nunc. [uers. 8.] Et hec nesciuit, quia ego dedi ei frumentum, uinum et oleum [e 1Kb] multiplicaui ei, et aurum, que fecerant  Baal. Si erecta saltem rerum periculis, ad priorem uirum redire deliberat, quomodo consequenter adiectum est: Et hec nesciuit, quia dedi ei frumentum, et uinum, et oleum? Est ergo sensus eiusmodi, per quem propheticis sententiis concinentia uendicetur. Quia ad primam castigationis faciem patiatur hec mulier, quod omnes qui uana sectantur: uotorum uidelicet frustratione perterrita, non per emendationem sententie, sed per iudicii leuitatem ea tentet que repudiaret appetere: et ad hoc tantum se Deo subditam repromittit, ut impendentia quasi damna prosperitatis effugiat, secundum illud, quod beatus Dauid exprobrat: Cum occideret eos, querebant eum: et conuertebantur ante lucem, et ueniebant ad eum, 407 cor autem eorum non erat rectum, cum eo, nec fideles habiti sunt in testamentum eius . Igitur permanente gentis eius reatu, que instar pecorum, nequaquam magisterio uerbi, sed sub actu uerberis excitabatur: neque ira mea tentabitur per hoc quia dixit: uadam, et reuertar ad uirum meum  priorem. Ceterum in longa plagarum experimenta eam deducam, quia [Ant. qua] scire et indicare neglexerit, hec omnia dari posse a nullo nisi a me, a quo utique fuerint et creata. Ergo quod ait, Et hec nesciuit, quia ego ei dedi frumentum, et uinum et oleum, uoluntarie tarditatis spectat inuidiam, secundum illud Dauidicum, Noluit intelligere, ut bene ageret . Incipiet itaque inter pericula erumnarum fateri, quod prius scire neglexerat, me uidelicet unum esse a quo alimonia prebeatur, qui et ipsam hominum substantiam procreaui. Quia ego dedi ei frumentum et uinum et oleum, et aurum, que fecerant Baalim. Non solum ergo instructa, sed etiam copiosa, donis meis abutebatur in crimina, et ad contumeliam meam, idola de his, que a me acceperat, opibus fabricabat. Idcirco, et ego, cuius dispensationem propheta collaudans intelligenter canebat: Cum sancto sanctus eris, et cum uiro innocente innocens eris, et cum peruerso peruerteris : censure  tandem munus arripiam, ut ingratis, que fuerant collata subducam, ipseque opes liberationis quoddam beneficium consequantur, cum prophanorum usibus subtrahuntur.

Ideo autem distincte ait [uers. 9.], Sumam frumentum in tempore suo, et uinum in tempore suo, quia non est frugum una collectio, ceterum diuersis anni temporibus singula queque rediguntur, atque ideo messem negabit estas, autumnus uindemiam, mobilitatem bruma subducet, et continget  creaturis quedam liberatio, si eis non utantur immeriti: et liberabo lanam meam, et linum meum, que operiebant ignominiam eius. Ad mundum quippe muliebrem eleganter allusit, quod ita omne corpus, in quo sunt aliqua uerecunda, contexerit, ut illud etiam uenustaret. Acute tamen uidetur ostendere, quia plerumque sub prosperitate uite reorum feditas delitescat: quos si digna rursus inopia consequatur, merita quoque latuerant, detegantur.

uers. 10.---Et nunc reuelabo stultitiam eius in  oculis amatorum eius. Id est, illos ipsos, qui auctores, uel participes sceleris exstiterunt, consequentia rerum subiget confiteri, nichil hac natione stolidius esse, quam nec consilia direxerint, nec pericula correxerint, sed eum Dominum ingrate mentis criminibus asperauerint, cuius potentiam, omnium continentem, tam aduersis suis sit experta, quam prosperis. Reuelabo ergo stultitiam eius in oculis amatorum eius, et uir non eruet eam de manu mea. Id est nullus erit principum, quorum est secuta prophanitatem, qui possit eam a mea indignatione defendere: non  quod aliquis id esset ausurus, sed quia per similitudinem mulieris et uirorum oratio suscepta contexitur, ideo ait, quia cum eam indignatio diuina perculerit, amatores eius 408 nequibunt et succurrere: nec miseriis, quibus obruenda sit, quicquam afferre solatii.

uers. 11.--- [a 1Kb] Auferam omne gaudium eius, solemnitatem eius, neomeniam eius, sabbatum eius, et omnia festa tempora eius. Posuit nomina feriarum, in quibus plurimum letabatur, cum tota regio choreis, canticis epulisque lasciuiret: que utique luxuries non uigebat nisi, cum populus alta pace frueretur. Uniuersa, inquit, hec contrariis mutabuntur, et cessante [b 1Kb] , luctus adhibebitur, feriarum tempora captiuitas occupabit, sabbati otia labor erumnose seruitutis implebit: nec solum tanta captiuitate libertas, sed etiam terrarum fecunditas lugubri sterilitate mutabitur.

uers. 12.---Corrumpam enim uineam eius, et ficum eius, de quibus dixit, Mercedes he mee sunt,  quas dederunt mihi amatores mei: et ponam eam in saltum, et comedet illam bestia agri. Exsecutus est, quid partium damna conficerent, id est, cum culture sedulitatem iugis fuerit consecuta frustratio, amenitatem pristinam, succedente squalore, rura, [c 1Kb] exponent, fietque lustris potius, quam agris regio tota consimilis, id est, que feris dignior, quam hominibus censeatur. Quod quoniam hanc faciem colentium raritas erat illatura, eleganter expressit, bestias agri eius fructibus esse uescendas. Sponte sua, inquit, lumen rationis abiecit, et post satietatem, atque impinguationem calcitrauit dilectus, ac tantum proprio impudentissima gens fauit errori, ut gaudia pacis, et rerum copiam, quorum continuationem, si fuisset casta ac deuota, ei promiseram, suis corruptoribus auderet adscribere: ideo hec, sicut dixi, pars erit prima uindicte, ut his, quibus non est bene usa, et gaudiis exuatur et copiis, sciatque, quoniam hec ille propicius ante contulerit, qui potuit deinceps  iratus auferre. Ponam eam, inquit, in saltum, et comedet illam bestia agri. Permittam, ait, ut hostili consumatur incursu, sicque nullo mee dispositionis muniatur obiectu, sicut nec saltus, nec lustra laboratis sepibus claudit agricola. Et quia uidebatur ueram sententiam protulisse, caussam denuo ipsius commonitionis adnectit, ut doceat se iustitie magis, quam ire, quicquid infremuit, prestitisse.

uers. 13.---Et uisitabo, ait, super eam dies Baalim, quibus incendebat incensum, et ornabatur inaure sua, et monili suo, et ibat post amatores suos, et mei obliuiscebatur, dicit Dominus. Non nunc, inquit, inter peccandi uersatur exordia, ut processu temporis [d 1Kb] suffundenda credatur: olim cum eius improbitate patientia nostra contendit, nec tamen aliquid ad emendationem promouimus, quando hec in sua profanitate consenuit. Ne ergo etiam iudicis famam impunitas longa commaculet, et uidear fouere, quod tamdiu uigere permitto, quanquam sero, tamen uel demum ad opus ultionis accingar, ut expungam etiam  illos dies, quibus Baalim, idolo uidelicet turpitudinis, compta insuper monilibus, seruiebat. Quod autem non solum monilium, sed etiam inaurium fecit mentionem, possumus quidem dicere, quia quibus 409 comantur femine, nominauerit pauca de multis. Patitur tamen locus, ut aliquid subtilius afferamus, id est, inaurium nomine obedientia uideatur ostensa. Et quoniam tunc populus Iudeorum solus precepta legis, quibus obediret, acceperat, merito quasi inaurium ornamenta gestabat. Sed postquam funesto deceptus est errore, ut Idolorum ritibus subderetur,  idipsum precipue nunc exprobratum putemus. Ac si diceret: Aurum et argentum quod, me creante, terra protulerat, me largiente, synagoga susceperat, reliquarumque rerum copiam, ad cultum et ornatum Idolorum impiata [a 1Kb] conuixit, et illud insigne obedientie, quo inter reliquos populos sola pollebat, erubescentibus ritibus mancipauit. Aestimansque quod in ea, qua olim fuerat, pulchritudine permaneret, sequebatur amatores suos cum tanta fiducia, eam plene ut nostri numinis subiret obliuio.

uers. 14.-17.---Propter hoc ecce ego lactabo eam, et ducam eam in solitudinem, et loquar ad cor eius, et dabo ei uinitores eius ex eodem loco, et uallem Achor ad aperiendam spem: et canet ibi iuxta dies iuuentutis sue et iuxta dies ascensionis sue de terra Aegypti, Et erit in die illo, ait Dominus, uocabit me uir meus, et non me uocabit ultra Baalim. Et auferam nomina Baalim de ore eius, et non recordabitur ultra nominis eorum. Notandus est diligenter prophetici sermonis  ordo. Qui ubicumque fuerit necessitas, ut tormenta denunciet et meritum diuine seueritatis ostendat, statim caussas, que hoc meruere, subnectit: neque mortalium culpas dinumerasse contentus, gaudia sequuture prosperitatis exsequitur, ostendens quod breuem illam dissimulationem uenie Deus noster in apparatum conciliationis quodammodo assumat. Quo tamen argumento, ut laudatur diuina clementia, ita iniquitas humana deprimitur: cuius uidelicet, efficit magnitudo, ut tante bonitatis Dominus interdum ad iracundiam concitetur. Postquam ergo pronunciauerat, quod uniuersis gaudiis tristis esset inferenda cessatio, nec aliquis miseris, uel auxilium uel solatium laturus occurreret: statim crimina populi, id est, caussas sue indignationis exposuit, atque eorum magnitudinem etatemque commemorans, ostendit: quia censura eius nulli esse deberet, de nimietate suspectior, cum si scelerum uel quantitatibus, uel etatibus conferatur, excusandam  parcitatem, excusandam habeat tarditatem. uerum non uno hoc colore, inquam, [b 1Kb] dulcem et familiarem sibi clementiam commendans, etiam de prosperorum illatione plagis adherente, idem istud consignat, et tanto ea ambitu maiore describit, quasi qui uellet non solum compensare, sed etiam excusare quod perculit. Ergo cum dixisset, quia poneret eam in saltum, ut comederent illam bestie agri, id est, cunctis regni et urbium munitionibus amputatis, potestati 410 hostium traderetur  quippe que consectatu idolorum, Dei sui fuisset oblita: tamen quia ipse miserator et misericors ageret, post captiuitatis terminum gaudia regressionis adnunciat. Et quia supra Aegyptie liberationis intulit mentionem, ad illius instar, hanc quoque Isreliticis populis asserens conferendam, nunc quoque latius quidem, sed idem percurrit exemplum. Ecce ego, inquit, lactabo eam, et loquar ad cor eius:  et dabo uinitores ex eodem loco, et uallem Achor ad aperiendam spem: quia natiuitatem Synagoge tempus Aegyptie liberationis appellat, lactatio quoque cibum Manne uidetur ostendere. Locutio autem ad  cor directa, promulgationem indicat legis, que auditorum corda formauit. Dabo autem uinitores eius ex eodem loco, et uallem Achor ad aperiendam spem, quid significet [d 1Kb] accipito. Antequam populus Terram repromissionis intraret, missi exploratores fructum uitis egregium portauerunt, id est, uuam eius magnitudinis, quam uector unus subire non possit. Postquam uero urbem opulentissimam, Ierico uidelicet, mirabili occupauere uictoria, uir de tribu Iuda, Achar nomine, filius Charim, quiddam de preda, que exustioni fuerat dicata, subripuit. Cumque esset uincentium, aduersis subitis impedita felicitas, admotis fortibus, [e 1Kb] fur anathematis uestigatur: et cum omnia, que occuluerat protulisset, lapidante populo, in ualle Achor interemtus legitur et sepultus . Que sane expiatio ita ualuit ad melius [f 1Kb] placendum Deo, ut incruentis deinceps potiretur triumphis. Sicque illa uallis, noua arua capientibus, spem felicitatis [g 1Kb] apparuit, quam precedentibus culpa concluserat. His ergo commemoratis, que illo tempore gesta constabat,  etiam de Babylonia captiuitate tam letum fore Iudeorum reditum pollicetur. Denique sequitur, Et canet ibi iuxta dies iuuentutis sue, et iuxta dies ascensionis sue de terra Aegypti. Sicut enim tunc, incisis fluctibus, sicco per pelagus itinere transierunt, ac Maria soror Moysi, musica instrumenta corripiens, laudes Dei, choris sequentibus, precinebat: in hunc modum exeuntes de Assyria captiuitate cantabant, non utique Ierico aliquam deleturi, aut botrum denuo reperturi; sed quibus ita tempora letanda succedant, ut illam uideantur quam sub Moyse et Iosue habuerant, gloriam consequuti.

Cuius tamen historie quemadmodum sit memoria leta perpende, uidelicet tam ad exemplum tristium, quam letorum. Dixerat quippe supra, ne forte spoliem eam nudam, et statuam eam secundum diem natiui tatis sue, et ponam eam quasi solitudinem, et statuam illam uelut terram inuiam, et interficiam eam in siti. Ad illorum utique similitudinem, quorum cadauera,  411 ut ait Paulus Apostolus, prostrata sunt in deserto : nunc uero cum soluendam promitteret seruitutem, et gaudia de libertate uentura, ipsorum totidem [Al. itidem] temporum recordatus est, quibus uidelicet gloriosa liberatio sacris fuerat laudata carminibus. Cuius sane felicitatis, idest, post captiuitatem Babyloniam sentiende, ut dulcedo consolabatur Iudeos, ita magnitudo signabat populos ad predicationem Euangelii congregandos. Qui uero nouum carmen Deo canunt , [h 1Kb] eamque seruitutem, qua peccatis et immundis spiritibus subdebamur, gratuita indulgentia et sanctificatione dissoluit, ut liberati ab iniquitatibus, iustitie seruiremus, atque populus adquisitionis effecti, diuini stemmatis insignibus fulgeremus, habentes de nostro corpore, de nostro, inquam, populo uinitores, uel ingentis botri gratiam nobis in mysteriis contradentes, uel  ipsam artem atque industriam, qua uinea Dei colitur, indicantes. In illo proinde tempore, cum hec que enumerauimus optata contigerint, quanta fuerit premisse castigationis utilitas, etiam morum emendatio  publicauit. Toto siquidem, inquit, corde, mihi sociabitur, ita ut non me ulterius ex interpolatione ueneretur, sed continuum mihi cultum, mihi continuum impendet affectum: [a 1Kb] meque tantum suum uirum appellabit et Dominum: nec ultra Baalim, idest, Idolis, meum nomen ascribet. De quo sane Baalim uocabulo Iudeorum traditio [b 1Kb] sensum aliquem uoluit comminisci. Sed apparet hoc esse solidius, per quod consequentia tota decurrit, ut de ore uidelicet correcte gentis auferenda Idolorum nomina repromittat et Deum ac Dominum se tantum uocandum. Dicendo autem non recordabitur ultra nominis eorum, uel correctionem, que esset plena signauit, uel ad illud aspexit, quod supra posuerat, Ibat post amatores suos, et mei obliuiscebatur, ait Dominus. Hoc ergo uitium castigatione discludens, in contrarium migrabit affectum, ut studium profanitatis plena obliuione deponat.

uers. 18.-20.---Percutiam [c 1Kb] ei fedus in die illa  cum bestia agri, et cum uolucre celi, et cum reptili terre! arcum et gladium, et bellum conteram de terra, et dormire faciam eos fiducialiter. Sponsabo te mihi in sempiternum, et sponsabo te mihi in iudicio et iustitia, et in misericordia et miserationibus. Et sponsabo te mihi in fide, et scies quia ego Dominus. Est, inquit, consequens, ut que plagis fedata subiacuit, bonis omnibus correcta potiatur. Et ideo sicut ei omnes creaturas non solum aduersas, sed etiam infensas indignatio nostra reddiderat, ita rursus beneuolas et commodas easdem faciat nostra placatio. Percutiam itaque fedus ei cum bestia agri, ut nec aruorum fruges seuities ferina populetur, nec uindemias eorum aut oliueta uolucrum precipiat 412 multitudo, nec per membra lassorum angues uenena diffundant. Que omnia cum liberationis tempore cessatura dicuntur, diebus utique plagarum docentur illata. Cum his cladibus etiam bella cessabunt, ita ut in patriis finibus dormire possint, idest, requiescere confidenter, quippe nec irruptiones nec insidias formidantes.  Sponsabo te mihi in sempiternum, idest, rebus ipsis erudita cognosces, non meo, sed tuo uicio illud, quo afflicta es, contigisse dissidium. Ceterum, me paratum esse, ut in sempiternum mihi sponsa permaneas, idest, si talis fueris, qualem nunc castigantia iudicia reddiderunt, in sempiternum tibi federatio prisca seruabitur. Sic enim paciscor, te in nostro permanere consortio, ut explorent iustitiam tuam admota iudicia. uel si te subrepens [Ant. subripiens] negligentia uulnerauerit, et a me tamen remedium toto flendi ambitu postulaueris, nichilominus desponsabo te mihi in misericordia et in miserationibus: quas cum sane fideles constantesque [d 1Kb] persenseris  alacritate debita predicabis, quia ego sum Dominus. Quod totum sic instituimus, si ad uocationem Euangelii transferamus, manifestius constabit impletum. Speciosus enim forma pre filiis hominum , de cuius labiis fusa gratia mundo dedit salutem, reginam quam sibi in consortium thalami pro uirginitatis  honore despondit, adsciuit in iustitia, quam iustificando dedit: adsciuit in iudicio cum eam, que legitime esset laboratura, delegit; adsciuit in misericordia et in miserationibus, cum preterita debita relaxauit, et despondit in fide, qua uel corde creditur ad iustitiam, ore autem confessio fit ad salutem : uel quod non est dubium, quia diligentibus Dominum omnia procedant in bonum .

 uers. 21.-24.---Et erit in illa die, exaudiam, dicit Dominus, [e 1Kb] celos, et illi exaudient terram, et terra exaudiet triticum, uinum, et oleum: et hec exaudient Iezrahel. Et seminabo eam mihi in terram, et miserebor eius, que fuit Absque misericordia. Et dicam Non populo meo, Populus meus es tu: et ipse dicet, Dominus meus es tu. Seriem uotiue promissionis extendit, ac per diuersas species, schema uoluminibus sacris familiare componit, ut elementa inuicem fungi opere suo cupiant ad sustentationem fragilitatis humane, nec tamen queant, nisi Creator annuerit. Qui sane illo tempore, quo placidus aduersa depulerit, affatim prebiturum se omnia pollicetur: incipiet siquidem claudicare felicitas, si desideret copiam tot seculis expetita libertas. Hec autem, ut diximus, suauitas gaudiorum et in illa etate preclusit, cum est Babylonis soluta captiuitas: et reddita est Apostolorum tempore cumulatior, cum ita omnis credentium multitudo sobriis rerum copiis uteretur, ut esset eis  anima et cor unum . Atque tunc primum exe quatio a cunctis sapientibus predicata conluxit, 413 ut in tanto discipulorum cetu nemo esset diuitiis erectior, nemo paupertate depressior: ceterum sicut una cunctorum in uirtute, consensio: ita communi iure esset possessio. Neque enim aliquis eorum, que possidebant, suum quicquam esse dicebat; sed cum essent illis uniuersa communia, agrorum etiam pretia pedibus Apostolorum offerebantur, ut pro singulorum necessitatibus distributio proueniret. Et quia spiritalis populi status intra historiam Iudaici populi tenebatur: reuertitur ad illa nomina, a quibus uaticinium fuerat exorsus, et ait: Terra exaudiet triticum, uinum et oleum, et hec exaudient Iesrahel, idest, populum, uocabulo uallis, in qua est superatus. Ostensum, cuius peccata, que erat puniturus, supra expressit, ipsam, inquam, gentem non in eisdem personis, sed in eisdem tribubus permanentem, et plagarum uerberibus expiatam, in consortium suum propitiatus adsciscat, et quasi terre etiam bone preceptorum  semina diuersa concredat, ut per amplitudinem succedentium prosperorum, etiam ille dies Iesrahelis, quo est inducta calamitas, pretiosus fuisse atque optabilis censeatur. Miserebor, quippe [Forte inquit] nunc eius cuius paulo ante nomen horrueram, et populum meum uocabo, qui mei desertor exstiterat, et aduersantium mihi iure defecerat. Ipsique uicissim fiducia, ut me appellet uerum et unicum Dominum, conferetur. uerum huc usque prosperorum denunciatione prolata, rursus ad presentis temporis statum sermonem reducit: Sequitur enim:




CAPUT III.

uers. 1.-5.---Et dicit Dominus ad me: Adhuc uade, dilige mulierem dilectam amico, et adulteram, sicut diligit Dominus filios Isrel, et ipsi respectant ad. Deos alienos, et diligunt uinacia uuarum. Et fodi eam mihi quindecim argenteis, et coro ordei, et dimidio coro ordei, et dixi ad eam: Dies multos exspectabis  me, non fornicaberis, et non eris uiro, sed et ego exspectabo te. Quia dies multos sedebunt filii Isrel sine Rege, et sine Principe, et sine sacrificio, et sine altari, et sine Ephod, et sine Teraphin. Et post hec reuertentur filii Isrel, et querent Dominum Deum suum, et Dauid regem suum, et pauebunt ad. Dominum, et ad bonum eius in nouissimo dierum. Quia exordium uaticinii, captiuitatem populi illius reuersis  [Al. diuersis] uocibus pollicentis, hic, sicut in principio docuit, Propheta susceperat, ex persona Dei tristia, sed iam impendentia nunciabat, et eodem sacri Spiritus gubernatu, quasi ex contrariis texit oraculum. Nam cum infremuerit truculentis, statim quibus confoueat sauciatos, leta subiecit, ut uel audiendis tristibus populus assuescat, uel ipsum Dominum cunctantem, et sicut supradiximus, studio differentem, cum sit uindicaturus, ostendat. Per quod simul docet, ne unquam sub tali iudice desperent salutem, nimirum ita ad indulgendum parato, ut placidis inter aduersa narrandis uideatur id sedulo, quod iratus fuerit, excusare. Precipit itaque Propheta, ne caritatem quam obscene mulieri impenderat, preuia offensione deponat, sed cum impudentia illius, professa benignitate contendat, et siue ipsa re, siue id quod consequens uidetur, spiritu tantum reuelante, cognoscat, quia illa meretrix leui mercede posset conduci, non solum ut 414 prophetica societate  esset contenta, sed ut illius et aliorum conuentu pariter abstineret, quasi que ualeret ostendere, magis necessitate parandi uictus, quam consectatu libidinis se prostituisse: denique si uel tenuis alimonia preberetur, eam facile flagitii uoluptate carituram. Quo utique exemplo redditur Synagoge caussa deterior, que eam uidelicet pactionem nec copiis inuitata seruauerit, quam prostibula quepiam, uel sub nimia parcitate, ueretur. Indulgemus ergo, ait, tempus errantibus, ut uel ad correctionem fletibus erumpant, uel graui demum ultioni succumbant. Qui nunc pretiosa uilibus postferentes, obliuiscuntur proprii Dei, et sequuntur alienos, non aliter quam si spretis uuis, uinacia suibus magis quam hominibus apta colligerent.

Itaque primo mensura cori nominata est triginta modios continentis. Secundo ait: dimidium cori hordei, inde pactione constituens continentie officium a muliere comparari, ad imaginem illius conditionis, quam Synagoga passura est in Babylonia captiuitate,  ubi tolerans quidem, sed sub spe reuersionis, exilium, nec Deo legitime, nec idolis coherebit, sed quasi omni deget nudata solatio. Propter hoc enim [a 1Kb] ait, non fornicaberis, et non eris uiro, sed et ego exspectabo te. Hunc locum Iudei, uel eos sequuti, ad presentis temporis iudicium pertinere contendunt: Quod expulsi uidelicet de Ierosolymis, nulla quidem habeant officii sacerdotalis insignia, que propheta enumerat, sine rege eos, sine principe, sine sacrificio, sine altari, sine Ephod et sine Teraphin fore pollicens: reuersionis tamen se pignora continere, idest, uocem Dei, qui se quoque eos exspectaturum esse promiserat. Sed falli eos in hac opinione uel fallere, adscitarum in fidem Christi nationum omnium documenta conuincunt. Postquam enim Euangelio Christi credere noluerunt, sublata est ab eis uinea, et aliis commissa cultoribus, qui redderent eius fructum in tempore suo . Ergo illo seculo, in quo Babyloniis seruiebant, merito se inuicem gens  et Deus exspectasse dicuntur, non quod totus populus gentilium profanitatum esset immunis, que eis etiam a sanctis aliis doctoribus imputantur; sed quoniam erat illic permixtio iustorum uirorum, et quia melior soboles quam parentes gaudia liberationis erat habitura. Propter horum partem Deus se utique exspectaturum promittit, idest, nullam aliam gentem in locum depulse, protinus adsciturum, donec redeat, sicut et supra diximus, castigatione melior, et recipiens antiqui pontificatus, que amiserat [Ant. admiserat], ornamenta; in confrequentatione fidelium,  cornua circumdet altaris, reddens Deo uota, que distinxerunt labia ipsius, et pauebunt ad bonum eius in nouissimo die . Caussam proinde ipsius depulsionis exposuit, ut per eam uidelicet abstinentie profanorum, gens afflicta consuesceret, donec legitimis castigata uerberibus, in consortium denuo mereretur adscisci, ex quo examen pium letandumque prodiret.




CAPUT Iu.

uers. 1. 2.---Audite uerbum Domini, filii Isrel, quia iudicium Domino cum habitatoribus terre, non est enim ueritas, et non est misericordia, et non est scientia Dei in terra. Maledictum, et mendacium, 415 et homicidium, et furtum, et adulterium inundauerunt, et sanguis sanguinem tetigit. Que esset ratio, ut in ipso comminationis impetu, de illis quoque prosperis, que post multam etatem erant uentura, loqueretur, semel iterumque commonui, idest, ut uel gens haberet exulatura solacium, uel clementia  pateret auctoris, qui ad uindicandum quasi inuitus accederet. Hoc ergo consilio etiam de futuris locutus, ad presentium, ut supra fecerat, reuertitur etatem, et merita puniende plebis examinat, ut soluat eam quam diuine pietatis allegatio fecerat questionem. Opportune enim eiusmodi cogitatio nasceretur, si maneret fixa sententia, ut captiuitas illata soluatur, et regressio gloriosa contingat. Cur non est continuata libertas, aut [b 1Kb] quantum potuit esse culparum, quod in tam magnam seueritatem animum nostri gubernatoris accenderet? necessario igitur subtexitur criminum enumeratio, ut grauitas uindicantis appareat. Audite ergo, ait, uerbum Domini, filii Isrel, quia non recusat uobiscum inire conflictum, et rationem ponere iudiciorum suorum, meritorumque uestrorum, cui dicit beatus Dauid, ut iustificeris in sermonibus tuis, et uincas cum iudicaris . Audite; inquam, uerbum Domini, filii Isrel, uos omnino ipsi, de quibus agitur, iudicate: et de quibus populi studiis conqueramur, uidentes, si superest  uobis aliquid sensus, ad confessionem et penitentiam conuolate. Non est enim ueritas, et non est misericordia, et non est scientia Dei in terra. Haud quasi ex interuallo aliquo, inquit, delinquunt, ut quedam uideretur ultionum et uirtutum facta commixtio, sed ita pessimis laudanda cesserunt, ut nec uestigium probitatis uspiam appareat, non fides, inquam, in testimoniis, non iustitia in iudiciis, non pietas remansit in ritibus. Quid dico [Al. dicam] uacare pectora timore diuino, cum omnes etiam nominis eius occuparit obliuio, atque inuicem secum crudelitas et libido contendat, quando irruentibus quoque flagitiis, inundantibus facinoribus, nec a pudoris nec a sanguinis discrimine temperatur, sed [c 1Kb] iungunt maledicta mendaciis, homicidia furtis, adulteria sacrilegiis? Omnia, sancte quondam regionis loca cedibus impleuerunt, ut per multitudinem interfectorum sanguis sanguini misceretur. Quod non per exaggerationem, sed per fidem dictum esse, prodit historia.  Ipsa sunt siquidem tempora in quibus et beatus Helias interrogatus a Deo quid in solitudine ageret, cum dolore respondit: Domine: Prophetas tuos occiderunt, altaria tua destruxerunt, et ego relictus sum solus, et querunt animam meam . Tanta ergo prolanitate populus erat corruptus, ut internecione ultima pios quosque, idest, cultores Dei delere contenderent. Que nefanda religionis corruptio quoniam nullum quidem habebat, propter quod expeteretur precium uoluptatis, impunitatem tamen factis et turpibus pollicebatur et trucibus. Ideo Baalim uaccarumque cultores, 416 Iezabelis furori, fundendo piorum sanguinem, seruiebant.

uers. 3.---Propter hoc lugebit terra, et [d 1Kb] infirmabuntur omnes qui habitant in ea: in bestia agri et uolucre  celi, sed et pisces maris congregabuntur. Propositis indignationis sue caussis, consequenter exclamat, ipsam terram operiendam luctibus, sicuti est operta criminibus. Quibus tam multis tamque ingentibus, si contigisset impunitas, etiam prouidentia negaretur. Infirmabitur ergo omnis cultor regionis in bestia agri, et in uolucre celi. Bestias agri appellare, armenta, et greges etiam solet diuinus sermo. Ergo cum frugum  et fructuum incubuerit egestas, pecorum quoque defectus et inopia consequetur. Nec sic sane finis angoris: sed etiam pisces congregabuntur, idest, deficient ut desint, ut nec in aquis possit alimonia reperiri.

uers. 4. 5.---uerumtamen unusquisque non iudicet, et non arguatur uir. Populus enim tuus, sicut hi qui contradicunt sacerdoti. Et corrues [a 1Kb] tu, corruet etiam propheta tecum. Si stante, inquit, republica, per sententiam iudicum nocentes aliqui disperirent, argueretur certe alter, et alter argueret: proprium siquidem munus censura exerceret. Per quod simul  ostenditur, quia non omnem simul populum scelerum tabes, morbi instar, aut pestilentie, [b 1Kb] possedisset; sed sicut alii turpia, ita plerique honesta sequerentur. At ubi uniuersos pene cetus iniquitas quasi coniurata possederit, quod suis accidisse temporibus Osee propheta deplorat, merito etiam tam doctrina quam censura cessabit, ut effusa in impios pena deseuiat. Ergo sub specie precepti, uis est expressa iudicii. uerumtamen unusquisque non iudicet, et non arguatur uir, idest, nemo iudicabit, neque aliquis arguetur: hostili enim furore uastanda es, non iudicum expungenda sententiis. Populus enim tuus sicut hi qui contradicunt sacerdoti, corrues tu, corruet etiam propheta tecum. Pro iudicio, non pro comparatione istud, sicut, propheta constituit. Ergo nichil nouum in ultione conspicies, sed quod exercuisti in culpis, recognosces in penis. Populus quippe tuus restitit sacerdoti, idest, a uero pontificatu, consectando idola, recessisti. Contradixisti  ergo sacerdoti, ait, cum sacras ceremonias repulisti, cum salutares monitus, et precepta mores informantia respuisti: et ut impiis ducibus, ita etiam profanis uatibus te tradidisti. Merito igitur utrosque sententia nunc immissa inuoluet, ut et tu cum prophetis tuis, idest, ariolis conlabaris.

uers. 6.---Nocte tacere feci matrem tuam. Conticuit populus meus, eo quod non habuerit scientiam. Quia tu scientiam repulisti, repellam te et ego, ne sacerdotio fungaris mihi, et oblita es legis Dei tui, obliuiscar filiorum tuorum et ego. Idioma Scripturarum est, secundum quod frequenter admonui, ut quoniam ad gentem sermo dirigitur, tum proprio, tum parentis, cuius filia sit, nomine, uideatur conueniri. Et ideo cum dixisset, corrues hodie, et corruet propheta tecum: idest, uastationis tue tempus aduenit, et que olim a 417 discenda et loquenda iustitia destitisti, nunc etiam a profana uoce cessabis. Subdidit, nocte tacere feci matrem tuam. Id autem non sic accipiendum, quasi per diem loqui permiserit, et tantum  nocte reticere. Sed cumulum uoluit indicte taciturnitatis exprimere, et ideo, ut ostenderet eam obmutuisse, irruente pernicie, noctis intulit mentionem, ac si diceret, Sic eam effuso merore conuestiam, sicut nox terras operire consueuit, ut sicut generale et commune silentium conditio tenebrosi temporis introducit: ita ista turba seniorum, quam matrem tuam uocaui, que paulo ante profanitate garrula perstrepebat, sub nocte aduersi temporis conticescat. Post uero secundum institutum ordinem, ubi terrore personuit, caussam commotionis adnectit:  Conticuit populus meus eo quod non habuerit scientiam. Iustum erat  ut labia plebis mee lugubri silentio clauderentur, que noluerunt loquendo condiscere. Proinde, quod dixit scientiam populo defuisse, ne tu ad aliquam necessitatem referres, continuo, quid accusasset, ostendit. Quia tu scientiam repulisti, repellam te et ego, ne sacerdotio fungaris mihi: et oblita es legis Dei tui, obliuiscar filiorum tuorum et ego. Noluisti  intelligere, ut bene ageres , sed iniquitatem in cubili meditata, pro arbitratu tuo ausa es apud te legis mee membra dirimere, ut iustitie parte neglecta, hostiarum instituta retineres: ideo ibit obuiam peruersitati tue digna frustratio, ut non sit licentia offerendarum hostiarum, cui sequendarum non fuit cura uirtutum: dura tibi imminebit taciturnitas, que ab auribus tuis salutares monitus propulisti. Oblita es mei, obliuiscar et ego filiorum tuorum, ut que spontaneam passa es in officiis cecitatem, experiaris acerbissimam de liberis orbitatem. Quod ita sane  intelligendum est, ut non putemus illum populum idolis mancipatum, Deo uero, uel hostiarum oblatione seruisse, cum hec potissimum fuerit caussa consecrandorum in regione uitulorum, ne per oblationem hostiarum adeundi templum detur illis occasio. Geminus ergo intellectus debet assumi, ut uel sub conditione illius positum sit, ac si diceremus: Etiamsi sacerdotii partes grauiter impleretis, nichil profecto ad defensionem uestram ualeret, quos morum feditas arguebat: sed consequenter etiam amitteretis superstitionis uestre angusta isthec et ridenda solatia, qui meritorum auxilia perdidistis. uel certe, quia erant in ipsis Tribubus sparsim habitantes et prophete et legitimi sacerdotes, aliqui etiam de plebe eadem munuscula offerre consueuerant, et per hoc impunitatem scelerum credebant se posse obtinere: his quoque talibus, sub persona populi, comminatur [Ant. comminatus], quod cum irruerit aperta captiuitas, etiam illius opinionis amminiculis  exuantur qua se erga Dominum, uel ex interuallo, munificos estimabant.

uers. 7.---Secundum multitudinem eorum, sic peccauerunt mihi: gloriam eorum in ignominiam commutabo. Quasi dedita opera impensoque studio contra beneficia mea populus certare proposuit, ut quanto ego fuissem in largiendo affluentior, tanto hic in abutendo appareret insanior. Denique, cum ita pignorum successibus eum extulissem, ut latissimarum spatia terrarum progrediens cultor impleret: hic actus suos tendentibus 418 in contumeliam meam sceleribus, exequabat. Prorsus ut uideretur uereri, ne plura essent populi membra, quam scelera. Ergo quia gloriam suam in multitudinem tam facinorum posuere, quam militum, ignominia succedente illam mutabo: ut ad extremam uidelicet paucitatem, erumnis consumentibus, perducatur.

uers. 8.---Peccata populi mei comedent, et ad iniquitatem eorum subleuabunt animas. Cum exprobratione totum legendum: id est, sacerdotes, uel illi,  qui idolorum erant ministri, et per hoc se Deo immolare dicebant, uel principes cum populis, qui studium funesti erroris induerant, inter cetera, que plectenda faciebant, usurpabant quoque uocabula ex legis traditione uenientia. Nam quomodo circumcisionem ac sabbata seruabant Samaritice Tribus, quamuis idolis seruientes: ita etiam aliqua instituta legis usurpasse credendum est ipsos ariolos. Per institutionem igitur beati Mosis diuerse oblationum species erant, inter quas et ista, que pro peccato offerebatur. Ex qua tamen adipis certis partibus igne consumtis, reliqua in cibum sacerdotum membra cedebant. Et quia his ritibus propiciabatur Deus, pontifices peccata populi, pro quibus orabant, edere, id est, absumere dicebantur: secundum quem modum, arioli, ut uariorum delictorum impunitatem,  per lucri sui emolumenta promitterent, dicebant, se populi peccata consumere. Hoc ergo per prophetam nunc Deus, sub uoce et. uultu indignationis, exagitat: ac si diceret, En que prodigia, famam non de ullis unquam pulchris facinoribus, sed de solis flagitiis expetentia, reuerende legis instituta sub uerborum usurpatione temerarunt, ut promitterent, uidelicet circumuento populo, quoniam si per manus eorum hostias obtulissent, statim fierent innocentes, et consequerentur indulgentiam peccatorum. Sicque subleuabant, id est, consolabantur, et superbire factebant reorum animas, in quibus nichil sinebant de compunctione residere.

Ergo quia nec magister loqui, nec discipulus audire id quod ad salutem attinet, assueuerunt, sed utrosque culpa, que polluit, exequauit, merito eos etiam sententia sequuta componet, ut fructum operum suorum sine fraude suscipiant, et unam internecionem sacerdos ac populus patiatur. Possumus  autem in hoc loco faciliorem intellectum creare, si personam Iude quoque, quem post paululum nominat, inferamus. Ut quoniam et ipsam Tribum, licet minus adhuc ream, non tamen omni ex parte purgatam, seria admonitione castigat, illud quoque iam, quod sacerdotes oblatas pro peccatis hostias comedunt, intulisse uideatur, fiatque sensus eiusmodi: Sed quid mirum, tribus a Dei cultu et timore recedentes atque colendis idolis mancipatas, uariis sordere criminibus, cum etiam illa pars populi, que uidetur cerimonias adhuc mysticas continere, simili errore lymphetur, et corrupti sacerdotes peccantibus blandiantur, quod eis, uidelicet, per oblationem hostiarum, quas ipsi deuorant, contingat impunitas? Subleuabant igitur his consolationibus, animos, quos facinorum conscientia deprimebat: et quod sacerdotes impudentissime pollicebantur, hoc libentissime populus audiebat: ideo et in tempore calamitatis, nulla inter 419 plebem erit sacerdotesque discretio, sed qui uixerunt promiscue, uiliter etiam interibunt.

 uers. 9. 10.---uisitabo super eum uias eius, et cogitationes eius reddam ei. Comedent, et non saturabuntur: fornicati sunt, et non cessauerunt. Cum, inquit, ceperit se exercere ultionis censura, he mensure dolorum, quas ipsi in peccatis fecerant, implebuntur, ut experiantur in suppliciis, quod in desideriis perpetrarunt, fornicati sunt quippe, uel obscenitates, uel profanitates sequendo, nec eos usurpate puduit feditatis, ut qui de prima statione deciderant, saltem de secundis remediis cogitarent, et quod non decuerat contigisse, uel frequentare desinerent, sicque imitaretur abstinentiam erroris admota cessatio. Sed cum fornicati essent, non cessauerunt. Ergo quod exercuerunt in uiciis, experiantur in penis, ut comedant et non saturentur, impleantur uidelicet afflictionibus, sed ita eas haurire non cessent, ut esuriem quamdam ferre uideantur. Neque enim cum fornicationem audis, usurpationem modicam corporalis illius uoluptatis existimes, sed sacri,  inquit, federis pacta uiolantes, omnipotentem Dominum in cuius consortium adsciti fuerant, reliquerunt. Et ideo intelligentie luce priuati sunt, non considerantes post que religionis insignia, ad quales essent sortes rituum deuoluti, que profecto opinionum stultitia, nequaquam in animos irreperet, nisi  eam temulentia conciliaret, et crapula: atque ideo dicentes se esse sapientes, stulti facti sunt, adeo, ut prophetarum munus a lignis aridis postularent, et que essent futura unicuique, baculus indicaret: quam profanitatis speciem Greci rabdomantias appellant. Spiritus ergo profanitatis, quem, fornicationem uocant, decepit eos, ut discederent a Deo uero, et multis, uariisque demonibus, in ore sane et fronte adulterantium, miscerentur.

uers. 13.---Super capita montium sacrificabant, et super colles accendebant thymiama: subtus quercum et populum et therebintum, quia bona erat umbra eius. Non uno, inquit, modo errasse contenti, qui diuina instituta contemserunt, commenta anilia sectabantur, ut non solum baculis in fraudem aliquam leuigatis, sed iam colliculis paulo eminentioribus, aut umbris arborum paulo densioribus mouerentur, et crederent illic diuinitatis esse plurimum, ubi aliquid amenitatis uidissent. Sacrificabant itaque in uerticibus montium, 420 quod historia frequenter accusat, cum  dicit de regibus, Fecit hoc aut illud, uerumtamen excelsa non abstulit, sed adhuc immolabat populus in excelsis: hic autem adiicit, quod et subtus quercum et populum adoleret incensum, caussamque admirationis exponens, subdidit. Quia bona erat umbra eius. Repudiantes lucis et luminis conditorem, uere quasi filii tenebrarum, nemoris capiebantur umbraculis. Audiamus ergo, quid penarum amentia ista mereatur.

uers. 14.---Ideo fornicabuntur filie uestre, et sponse uestre adultere erunt. Non uisitabo super filias uestras, cum fuerint fornicate, et super sponsas uestras, cum adulterauerint. Commisistis, inquit, turpia, nec ab opere destitistis, ut si non eos quos innocentes, uel eos saltem, quos rei solent sentiretis affectus, id est, ut honesti uiolatores puderet admissi, sed in operibus noxiis confirmastis audaciam, eo usque sectantes, que erant probrosa, ut stipitum saxorumque umbras preferretis elementorum omnium creatori. Hanc igitur impietatem calamitatis ultime dispungat illatio, ita ut miro  genere uindicte ad culparum similitudinem, pena formetur: eoque sit acerbior, quod non fuerit experta censura: libidini siquidem uincentium, sponse uestre ac filie subiacebunt: nec apud aliquos iudices istam ignominiam, uel mariti arguent, uel parentes. Ceterum totum flagitium consumetur in dedecus, ut de eo supersit nichil ad reatum. Quasi acute ergo, negata flagitii obiurgatione, conclusit, nichil esse acerbius, quam sub conditione seruitutis eiusmodi constitisse, in qua extrema necessitudinum flagitia uidere pergas, accusare non audeas. Ergo, cum hoc esse miseriarum ultimum preuidisset, quippe quod, nisi captiuitas non posset inferre, statim caussam tante commotionis, premissorum repetitione subiecit. Quoniam ipsi, cum meretricibus uersabantur, et cum effeminatis sacrificabant, et populus non intelligens uapulabit. Nesciunt, inquit, quantum dolorem de peruersitate eius, que in consortio meo quondam egit, experiar; ideo in necessitudinum suarum dedecore, magnitudinem criminum priorum recognoscent:  ut qui effeminatos et prostibula, a quibus cultum demonum acceperant, subsequuti sunt, abutentibus se, obscenis hostibus distrahantur, uoluntarie stultitie fructus in contumeliis, quas tyranni uictores intulerint, sentientes.




LIBER SECUNDUS.



CAPUT Iu .


uers. 15.---Si fornicaris tu, Isrel non delinquat  saltem Iuda. Nolite ingredi in Galgala, et ne ascenderitis in Bethauen; [a 1Kb] neque iuraueritis, uiuit Dominus, quoniam sicut uacca lasciuiens declinauit Isrel: nunc  pascet eos Dominus quasi agnum in latitudine. Quamuis uniuersas tribus, idolorum cultibus sorduisse, uaticinii ipsius censura demonstret, tamen deteriorem Isrelis statum denunciat, et qui damnationis magis, quam correctionis capax esse uideatur: non solum enim 421 profanitatis audaciam intra fines proprios moresque continuit, sed contaminationem quoque fratris quasi lucrum aliquod expetiuit. Hoc siquidem, ad crimina sollicitantis studium propheta conuincit, cum denunciat Isreli, ut non delinquat saltem Iuda, neque enim cura fraterne commiserationis ei fuerat imposita, qui ut sit diligens, admonetur, sed per istam precepti speciem, etiam illud crimen exagitat, quod similiorem sibi maluerit Iudam reddere, quam ut ipse de emendatione quippiam cogitaret.

Fitque sensus eiusmodi: O tu Isrel, qui principem erroris secutus, id est, Ieroboam, a germani tui, uidelicet Iude, consortio recessisti, non ob aliud, quam ne tibi per honorem templi et sacrorum dierum celebritatem, respirandi atque ad meliora redeundi  esset occasio, si non generis, uel criminis tui pactionem tuere, et qui noluisti laudabilem seruare concordiam, susceptam semel discissionem teneto, neque in professionem repudiate germanitatis, astu corruptoris irrepas, sed propria saltem lue contentus, patere innocentiam [Ant. innocentium] manere consortis, et inuitare cessa ad eum statum, in quem tu uenisse deflebis. Nunc enim maiorem in modum imprudentia grassatur, si quorum elegisti remedii timore dissidium, cum iisdem ineas sacrilegii amore collegium. Illum saltem tibi affectum serua, qui peccantibus consueuit innasci, ut te uidelicet pudeat deformis admissi. Cur a te scilicet tenue solamen excludis, ut uideare deceptus? nam reatum non euadet ascensio; tamen esse aliquid distinctionis inter incautos et procaces indicat, quod alios audacia reddat exosos, alios formido miserandos. Tu autem, cum nullum pateris tue feditatis immunem, quid aliud, quam non errore, sed spontaneo detestabilique iudicio, te esse nocentissimum, confiteris? Si fornicaris,  tu Isrel, non delinquat saltem Iuda. Cur inquam, istum prioribus iungis errorem, ut minore te dolore periturum, si cum pluribus, quam si cum paucis pereas, arbitreris? Cur prodigus propriorum honorum, etiam fratris iura contaminas? Quid uno tumulo genus omne uis inuolui? Patere superesse aliquam tui sanguinis portionem, cuius adiuueris suffragio, reformeris exemplo. Si fornicaris tu Isrel, non delinquat saltem Iuda: nolite ingredi in Galgala, et ne ascenderitis in Bethauen, neque iuraueritis, uiuit Dominus. Quomodo Isreli, ne Iudas delinqueret, imperasset, per subiecta patefecit, prohibendo ne in Galgala et Bethauen, que loca erant tribui Iude iuncta, studio permiscende religionis ascenderent, et iurarent, uiuit Dominus; quod ita intelligendum, ut quia in iisdem locis sicut in Samaria uitulos consecrauerant, et ipsis etiam ueri Dei nomen adscripserant, perque eorumdem nomen numenque iurarent, ideo nunc precipit, ut quoniam ex uicinitate Iude, illo populi  confluebant, ad Bethauen uidelicet, atque Galgala, isti illuc ascendere facessant et iurare, uiuit Dominus, id est, in illis locis consensu populi consecratis, ne Iudas hac familiaritate uerborum deceptus, ipse quoque uitulos primo non horrere, dehinc incipiat et iurare.

uidetur autem et illud ostendere, quod populi confundebat impietas, ut qui uidelicet 422 uitulis seruiebant, etiam per uerum Dominum quem Iudas colebat, in quibuscunque negociis adiurarent, et obtestationes suas illius appellatione, constringerent, quasi optimum iudicando, utramque appellationem equo honore uenerari, ut hoc colere, etiam illis, qui in fide manserant, persuaderent, et cultum suscipere uitulorum, religionis, inquam, prioris manente reuerentia: sicque deuotionis non tam mutatio, quam quedam facta uideretur adiectio. Hoc autem contra legis precepta susceptum, sine dubio cumulata profanitate miseros polluebat. Nolite itaque  loca ista, que celeberrima sacrilegis ritibus effecistis, eo studio frequentare, ut etiam Iude pectora uestro crimine uenenentur. Respiciat enim Iudas, si adhuc non totus emarcuit, qui status comprehenderit Isrelem; et tunc, quid etiam sibi, nisi cauerit, impendat, recognoscet.

uers. 16.---Quoniam sicut uacca lasciuiens declinauit Isrel, nunc pascet eos Dominus, quasi agnum in latitudine. Apte prorsus a uacca similitudo suscepta est, ut peccati ipsius species, et tumor peccantium, et mugitus pereuntium signaretur. In cultu, inquit, uitulorum, iugo mee legis excusso, Isrelis deliquit audacia, et a uirtutis semitis declinauit, credens se opimis bonis suis interpolatione fruiturum: sed impios tanta uotorum frustratio consecuta est, ut ad agni exiguitatem de taurina quasi mole descenderint. Sic tota gens, que confidebat in uiribus, gloriam suam ignominia sequente uidit mutatam, et sub pastoris baculo constitutam, tanta quanta solet agnus, facilitate compesci. Neque hoc tamen solum, sed sicut  agnus in uasta loca perductus, et imbecillus, et solus, tam matris, quam gregis solatio destitutus, metuit quicquid aspexerit, quicquid audierit: ita etiam gens subiecta hostibus truculentis, per solitudinem cogetur incedere. Quam tamen non usquequaque prouidentia diuina destituit, propter quod dicit, Nunc pascet eos Deus; sed ut imposite calamitatis magisterio intelligat atque fateatur, nec contemtibilia fuisse sacre legis precepta, nec sua uel impunita crimina, uel desideria fructuosa, subiungit.

uers. 17.-19.---Particeps idolorum Effraim: dimitte eum. Separatum est conuiuium eorum, fornicatione fornicati sunt, dilexerunt afferre ignominiam protectores eius, ligauit eum spiritus in alis suis, et confundetur [Al. confundentur] a sacrificiis suis. Postquam Isrel de desolatione [Al. de solutione] propheticus sermo conuenit, eique finem, quia non fuerat dictis eius audiens, nunciauit, consequenter moniturus, conuertit se ad Iudam. Ne enim uideretur Isreli intenta censura, Iudam reatibus exemisse,  qui utique nunquam, nisi uoluntario corrumperetur assensu; ideo ipsum quoque simili uigore compellat. uidisti, inquit, quoniam Effraim a iugo legis mee ingrata et infelicia colla subducens, idolorum particeps esse decreuerit. Nullo ergo federe tu illi copuleris, sed dimitte eum, et toto, sicut locorum, ita studiorum fine dirimere. Ceterum si ei te ulla societas alligauerit: etiam calamitas, nimirum equa, corripiet. uis contagionem profanitatis effugere? uallo continue separationis ambire, nunquam cum sacrilegis ineas uel publica federa, uel priuata conuiuia. Que enim societas luci cum tenebris ? quis consensus 423 templo Dei, cum idolis? Fornicatione fornicati sunt. Et ne hoc putes contigisse errore deceptis, dilexerunt afferre ignominiam protectores eius, dedito studio, et incenso amore, profanitates sequuntur, nec solum in plebeia parte delinquunt, a proceribus ad imos funerea profanitate sunt peruasi. Ideo nusquam eorum sensui cetuique misceare  [Ant. miscere], si te caste fidei sacramenta delectant. Prouisa est siquidem, o tribus Iuda, in adiumentum iudicii tui, talium [a 1Kb] festinata damnatio, ne tu uidens differri exitia reorum, fieres etiam incerta meritorum. Adhuc te incolumi, subitus Samariam quasi uentus arripiet, et confundentur a sacrificiis suis, idest, erubescent, et confitebuntur uanitatem spei eorum, qui sibi libertatem et securitatem pollicebatur in iis hostiis, quas idolis offerebant. Alas autem spiritus, quibus gens illigata discesserit, posuit secundum uulgarem opinionem, que uentorum imagines pennis instruere consueuit. Ergo sic ait: Isti qui sacrilegia sequuti sunt, pessundabuntur, et ad exilia diuersa captiuitatis turbine perferentur, ut uentorum alis innixi fuisse uideantur. Nos autem cum ista legimus, cogitare debemus, quam leuiter prophetarum  uoces uesanus populus estimaret. Neque enim cum sacerdotes et reges, ac popularis etiam multitudo, in apertum conspirasset errorem, paucis spiritualibus atque pauperibus, aut increpandi, aut concionandi facultas aliqua prebebatur; sed sicut alia Scriptura testatur, arreptitii uocabantur, et publico erant quasi portenta derisui. Tamen isti, et opum et honorum pariter indigentes, merebantur cum Deo inire colloquium: et quasi ab Aetheris solio, in stratas [Ant. instratas] humique coherentes animas, proferre sententiam.




CAPUT u.

uERS. 1. 2.---Audite hoc, inquit, sacerdotes, et attendite, domus Isrel, et domus regis, auscultate, quia uobis, iudicium est. [a 1Kb] Uniuersa nempe ad sacrilegia uaditis, nec aliquod in peccando discrimen, quale habebatis in ordinibus, prestitistis. Nunc ergo, uel sacerdotati, uel regali dignitate sublimes, et tota Isrelis turba, quoniam iam impendit exitium,  conuenit ut intelligatis, uos non pro uiribus, sed pro equitate iudicis disperire. Duas siquidem res, que uiderentur esse contrarie, perpetrastis, ut fieretis uidelicet, laqueus et rete, sed ita in montis uertice, ac si in loco specule eminentis extentum. Hostias uero quas celorum presuli deceret offerri, et quasi uehente fumo ad superna portari, has uos, ordine commutato, in profundo mersistis. Illud autem est, quod in sacerdotibus et regibus accuso, quia cum eum locum essent in gente sortiti, ut agerent non minus honestate ac religione, quam potestate ac dignitate reuerendi, atque ad id, quod rectum erat, tam sermone, quam exemplo debuerint subditos incitare, illi contra, uel conciliationem criminibus prebuere, uel formam: idque solum de fastigio 424 priore retinentes, ut procul que fecerant apparerent, laqueos et retia tetenderunt, quibus infelix turba caperetur, eademque peruersitate, sacrificia, inquit, in profundum, idest, quasi ad inferna, uertistis. Quidue, cum ea aut demonibus mactaretis,  aut Manibus? Quia ergo peccandi amore, agendi ordinem confudistis, ita ut quidam in uobis ambitus appareret, discernendi ignorantia, quid sequatur, accipite.

Ego eruditor ero omnium uestrum, ut docente ultione, discatis, quod spreta eruditione, nescistis. [uers. 3.] Ego scio Effraim, et Isrel non est absconditus a me, quia nunc fornicatus est Effraim, contaminatus est Isrel: non dabunt cogitationes suas, ut reuertantur ad [b 1Kb] Dominum Deum suum, quia spiritus fornicationis in medio eorum, et Dominum non cognouerunt. Quanta, inquit, obstinatione deliquerit Isrel, nemo magis nouit, quam ego, qui peccatorum interiora conspicio. Neque est uiscerum ulla pars, que meum suffugere possit obtutum. Totum eum ergo diligenter inspiciens, cognoui, quia nunc sit penitus fornicatus, penitusque pollutus. Quod ne in excusatione preteritorum peccatorum dictum putares, quid tali affirmatu indicatum uellet, subiecto statim  sermone patefecit. Ait enim: [uers. 4.] Non dabunt cogitationes suas, ut reuertantur ad Dominum Deum suum, quia spiritus fornicationis in medio eorum est, et Deum non cognouerunt. Ergo, post susceptionem peccati, dissimulata compunctio, et recepta in pectus, non solum usurpatio criminis, uerum etiam emendationis obliuio, ita precedentibus erroribus  antefertur, ut hec sola iniquitas, uel prima, uel maxima censeatur. Non dabunt, inquit, cogitationes suas, ut reuertantur ad Dominum Deum suum, quia spiritus fornicationis in medio eorum. Caussam, cur nichil de emendatione cogitarent, hanc esse monstrauit, quod immundus spiritus ipse demon, uel sacrilegiorum amor in eorum medio uersaretur. Si enim ex interuallo delinquerent, appropriare eis immundus spiritus crederetur. Nunc autem, cum omne uite tempus sceleribus impendant, rite sacrilegiorum auctor nequaquam uicinus eorum dicitur esse, sed medius. Illo ergo pectoribus eorum insidente, de emendatione nichil cogitant, et ideo subduntur exitiis.

uers. 5.---Respondebit, inquit, arrogantia Isrel in facie eius, et Isrel, et Effraim ruent in iniquitate sua, ruet etiam Iudas cum eis. Ad similitudinem ruralium laboriosorum, quibus sepe respondet ubertas, et hos, ait, mercedem studiorum protinus recepturos. Digne, inquit, respondebit industria, id  est, ut sub calamitatibus erubescant, qui plurimum sibi de criminibus arrogabant.

uers. 6. 7.---In gregibus suis et in armentis suis uadent ad querendum Dominum, et non inuenient: Ablatus est ab eis: In Domino preuaricali sunt, quoniam filios alienos genuerunt, nunc deuorabil eos [c 1Kb] messis cum partubus suis. Cum dixisset supra, 425 iudicantis conuenire iustitie, ut qui sceleribus se dedissent [forte dedidissent], stipendia quoque digna perferrent, Isreli sociauit et Iudam, quem, licet paulo serius, in similem tamen reatum nouerat esse uenturum. Postquam uero iustitiam commendauit examinis, ad temporum distinctionem reuertitur, et Isrelis facta persequitur, quem protinus sciebat esse periturum. Et primum quidem, cum dixisset Iudam quoque Isreli in calamitate miscendum, subiecit, quod ad Iudam magis respiceret, qui sacratum Deo Templum tenebat. Nam licet pollueretur idolis, tamen etiam hostias offerebat Deo: cumque parum  studeret moribus corrigendis, adquisiturum se arbitrabatur de assidua immolatione subsidium. Ergo, in gregibus, inquit, et in armentis suis uadent ad querendum Dominum, et non inuenient: ablatus est ab eis. uadent autem posuit pro Ibant, per preteriti siquidem temporis declinationem inuectio tota detexitur. Superstitionis proinde magis quam religionis caffe gradientes  non potuerunt inuenire Deum illum, ad quem nemo nisi plene deuotionis calle deducitur. Ablatus est ab eis, non quod Deus potuerit auferri, sed quod ita nusquam eis occurreret eius auxilium, ac si ab eis funditus uideretur ablatus. Postea uero ad Effraim, idest, Samaritas uocem retorquens, aliam speciem preuaricationis exagitat, que tamen uetustatem commisse impietatis ostendit. Quod ita, uidelicet, legis statuta contemserint, ut profanis gentibus etiam per connubia miscerentur, studentes prorsus atque properantes, ut generis sui nomen exuerent, et quiduis aliud, quam Dei populus  uocarentur. In Domino preuaricati sunt, quia filios alienos genuerunt. Tantum, inquit, odium mei nominis concepere, ut a minis eripi se posse uel a molestiis exui crederent, si in numerum aliarum gentium eorum soboles migrauisset. Qua mobrem,  nunc deuorabit eos messis cum partubus suis: uicinam et impendentem calamitatem nomine messis ostendit: in [a 1Kb] quo tam germina quam fructus, uno pollicetur gladio demetendos.

uers. 8. 9.---Clangite buccina in Gabaa, et tuba in Rama, ululate in Bethauem, post tergum Beniamin. Effraim in desolatione erit, etc. Quia pronunciauerat, illos breui tempore consumendos, pondusque sententie in effectum absque ulla dilatione gradientis, nouerat: quasi iam rebus impletis, per eas urbes que frequentissime erant, tubis clangentibus, et resonis planctibus iussit indicari [Ant. iudicari] quod totum Effraim uastitas occuparet. Omnia autem, que dixit loca, idest, Tergum Beniamin, que tribus fuit Iude regioni contermina, Gabaa et Rama et Bethauen, Iude finibus uicina fuisse colligimus. Cum igitur istorum calamitas, que precessit, illos solicitos debuerit facere, ipso nimirum timoris exemplo, non solum nichil ad emendationem promouit, sed etiam delinquendi prebuit incrementa. Hoc itaque  uehementer exprobrat, et dicit, per id apparuisse peiores, per quod fieri debuerant uel pro ipsa humanitate meliores.

uers. 10.---Facti sunt enim 426 principes Iuda quasi assumentes terminum, super eos effundam quasi aquam iram meam. Idest, tempore captiuitatis Assyrie, que tribus decem de finibus suis pepulit, Iude principes, quos fraterna calamitate in fletum oportuerat commoueri, ac decorem morum sedulo cogitare, ne et ipsi, uidelicet, in similes erumnas laberentur: non solum nichil formidinis compunctionisue senserunt, sed parricidalem etiam animum publicarunt, addita sibi, uidelicet, spatia terrarum, expulso fratre, gaudentes. In die ergo desolationis, idest, in tempore quo Tribus Isrelitice de suis finibus migrauerunt, ostendit fidem  Iude: cuius latens uotum detexit occasio. Atque ita in Leui habuit discrimina germanorum, ut ea sibi etiam commoda fuisse loqueretur: quod sane tanti reatus est,  ut cegerit indignationem ulciscentis augeri. Sequitur enim, Super eum effundam, quasi aquam, iram meam: idest, postquam dixerat, effundam, aperte subdidit, quasi aquam. Deterior, inquit, Iuda per exultationis istius crimen apparuit. Et ideo mergetur inundatione penarum, quia cum inter cetera beneficia hoc quoque clementia nostra ei prestiterit, ut timori eius emendationique Effraim impenderetur exitium: ille est eo abusus ad incrementa petulantie, germanique sibi credidit non exempla prouisa, sed predia contributa.

uers. 11. - 15.---Calumniam patiens Effraim, fractus iudicio, quoniam cepit abire post sordem. Et ego quasi tinea Effraim, et quasi putredo domui Iude. Et uidit Effraim languorem suum, et Iudas uinculum suum. Et abiit Effraim ad Assur, et misit ad regem ultorem: et ipse non poterit sanare uos, nec soluere poterit a uobis uinculum. Quoniam ego quasi leena Effraim, et quasi catulus leonis domui Iuda. Ego, ego uadam, et capiam, et tollam, et non est qui eruat.  uadens reuertar ad locum meum, donec deficiatis, et queratis faciem meam. Grauiter se Deus commendat offensum, quod nichil compunctionis de fraterna damnatione susceperit, sed remanens Iudas, insultauerit exulanti, letatus, fines suos quacumque occasione proferri. Hoc ergo peccatum ita grauiter estimauit Deus, ut non admoturum se iram promitteret, sed instar aque penitus effusurum. Et quia per incrementa penarum, nocentiorem fecerat Iudam uideri, quippe qui esset, inundante animaduersione, populandus, assumtum colorem perrexit excolere. Aitque ita Iude esse grauiorem reatum, ut ei comparatus Isrel uideatur calumniam pertulisse. Fitque  sensus eiusmodi: Si meritorum ratio malum captiuitatis exegit, cur Iudas et gentium moribus inquinatus, et odio fratris infectus, uim distulit ultionis? Sin autem post tot crimina, necdum mereretur [b 1Kb] expelli, nonne ille qui captus est, per calumniam magis quam per iustitiam docentis oppressus? Calumniam patiens Effraim, fractus iudicio. Quid esset calumniam pati, curauit exponere, idest, iudicis non equitate, sed potestate deprimi. Ad eumdem autem sensum respicit, quod ait, Cepit abire post sordem. In superioribus enim et multitudinem et uetustatem peccatorum exprobrauerat 427 Isreli; ubi uero Iude crimen agitauit, uidelicet, de fratris sui captiuitate lucrum querentis et gaudium sentientis, idque censuit aliis preponderare criminibus: eodem etiam tenore subiecit reliqua, ut diceret, et circumuentum in iudicio fuisse Effraim, et ipsum principia erroris habuisse. Ac si diceret: Tantam crudelitatem, Iudas, animi tui publicasti, ut in sceleribus,  pro quibus est damnatus Isrel, tu horridior uetustiorque uidearis. Unde et iudicii mei, pro meritorum differentia, modus acuetur, ut Effraim, quasi tinea, interpolem: te uero, quasi inherens putredo, consumam. Notum est autem quanto minore, ea que tinea mordet, quam que putredo peruadit, exitio consumantur. Et uidit Effraim languorem suum, et Iudas uinculum suum: id est, conspicietis, et perferetis uterque uindictam, que uestris studiis destinatur, nec uobis proderit auxilium a diuersis regibus postulare: sed rebus fatebimini, illos uobis corruptionis exempla solum, non etiam salutis subsidia prestitisse. Et abiit Effraim ad Assur, et misit ad regem ultorem, et ipse non poterit sanare uos, nec soluere poterit a uobis uinculum. Quoniam ego quasi leena Effraim, et quasi catulus leonis domui Iuda. Utrique populo promisit se habitu leonis occursurum, sed uehementiam, quam specie non fecerat, seruauit in sexu, ut illi se, quasi leenam, huic uero, quasi leonem diceret apparere. Impleuit autem assumtam  similitudinem dicendo. Ego, ego capiam, et uadam; et tollam, et non est qui eruat. uadens reuertar ad locum meum, donec deficiatis, et queratis faciem meam. Nemo est, inquit, pastorum qui peruasam a me predam ausit eruere: sed despiciens rusticorum tumultum, exeram uires, donec indignationis mee esuries expleatur. Reuertar autem ad locum meum, pro cubili posuit, ad quod leo non territus recipere se consueuit. Erit autem istud, donec uos erumnis doloribusque lassati, meam, inquit, faciem requiratis: quod sane extra regulam suscepte de leone imaginis ex negotii ueritate constat illatum. Ceterum, quantum ad comparationem respicit, quis eam faciem uisere lassus optaret, cui nec ualidus potuisset obsistere? Itaque cum assumtam indignationem expressisset, per famem leonis, iam de persone sue maiestate subiecit, se ad liberandum non esse uenturum, nisi uultum eius proficiens ipso attritu populus concupisset, et ab eo solo cepisset postulare remedium, a quo supplicium sensisset illatum.




CAPUT uI.


uers. 1. - 3.---In tribulatione sua mane consurgent [Al. consurgunt] ad me. uenite, et reuertamur ad Dominum, quia ipse cepit, et sanabit nos: percutiet, et curabit nos. uiuificabit nos post duos dies, in die tertia suscitabit nos, et uiuemus in conspectu eius, et sciemus, sequemurque, ut cognoscamus Dominum: quasi diluculum preparatus est egressus eius, et ueniet quasi imber nobis temporaneus et serolinus terre. Dixerat quod instar leonis ad uenationem progressi, in profanum populum deseuiret, munus uidelicet  exercens ultionis, que postquam incitata cepisset impios atterere, non prius a penarum illatione cessaret, quam illi ad querendum Dominum toto deinceps precum ambitu se contulissent. Sed quoniam magna est in ipsa supplicandi professione discretio, et offerunt alteram, 428 solo terrore perculsi, alteram uero, cum metu, etiam ratione correcti, quid in utraque momenti sit, curauit exprimere, ut quamuis una facies appareret ambarum, tamen intelligeremus, quod diuersis radicibus niterentur: illa, uidelicet, solummodo perturbationis, ista etiam de correctione, uirtutis. Quia ergo dixerat, quod nequaquam ad iuuandum prodiret, nisi ad quesitionem uultus eius, succumbens castigationi gens illa se conuerteret, pergit necessario, quam supplicationem prestolaretur, exponere, et illius primo uerba sub irrisione percurrit, quam pro sui leuitate ostendit reprobandam, id est, que solis uocibus adulatur, cum rerum agitur destituta ponderibus, cuius habitum, et genus, etiam sacrum carmen accusat. Cum  occideret eos, inquit , quarebant eum, et conuertebantur ante lucem, et ueniebant ad eum: cor autem ipsorum non erat rectum. In tribulatione sua mane consurgent ad me. uenite, et reuertamur ad Dominum, quia ipse cepit et sanabit nos, percutiet et curabit nos. uiuificabit nos post duos dies, in die tertia suscitabit nos, et uiuemus in conspectu eius, sciemus sequemurque, ut cognoscamus Dominum: quasi diluculum preparatus est egressus eius, et ueniet quasi imber nobis temporaneus et serotinus terre. Cum me, inquit, querere ceperitis, non ista, quam gestatis in labiis, oratione placabor, nec si potentiam meam simul clementiamque laudetis, dicentes quod tam sim ad ignoscendum paratus, ut preueniam uota beneficiis, nec manere quam intuli plagam per spatia bidni sinam, sed tertia die uiuificaturus adueniam. Et uiuemus in conspectu eius, quam dederit, uite felicitate potientes. Sciamus atque scrutemur eum, qui noctes angorum dolorumque nostrorum,  quasi matutinum lumen, expellat, et tribuendis copiis illabatur instar imbris tempestiui et serotini. Ista, inquam, que sine emendatione morum formaliter soletis cantare, despiciam. At que referam, contuemini.

uers. 4.---Quid faciam tibi, Effraim? quid faciam tibi, Iuda? Misericordia uestra  matutine nubis instar, euanuit, et quasi crepuscularis humor, sole ueniente, est siccatus: id est, ita illud quod tibi parcere consueueram, uapore nostre indignationis absumitur, ut desit unde malorum refrigerium consequaris. Neque id accidit ideo quod mea sit, sed quod tua non sit mutata sententia. Ego enim iustitie et clementie pariter iura custodiens, nolueram punire quos terrui. uos autem nec plagarum denunciatione commoti, in effectum cegistis abire terrores.

uers. 5.---Propter hoc dolaui in prophetis; occidi  eos in uerbis oris mei, et iudicia tua quasi lux egredientur, id est, admoui prophetalium comminationum secures, et cum tantis cumulis mala inferenda descripsi, ut rei quique ipso facile consternarentur auditu. Sed quoniam imprudentiam tuam cercere nequiuit elaborata maxime terroris ambitio, necesse est inuehi, que non profuit intimari. Ideo iudicia tua quasi lux egredientur, ut nemo iam quid merearis ignoret, nec deformitas tua sub aliqua religionis specie, quam in offerendis habuisti sacrificiis, delitescat.  Ceterum rerum exitu pendente, colluceat, 429 me bonas affectiones magis quam hostias [a 1Kb] opulentas expetisse: illumque mihi acceptum fuisse, qui iuuando per misericordiam proximo, magis quam imbuendo per sacrificium altari, sedulus exstitisset, et scientiam Dei, preceptum eius uniuersis sacrificiis pretulisset. Tu ergo, qui hec didicisse contemnens, nichil de moribus, nichil de uirtutibus cogitasti, sed me, quem diuturnis actibus asperabas, laudum et hostiarum muneribus placare posse arbitratus es, rerum saltem periclis, cuius sim grauitatis intellige. Misericordia, quam laudabas immeritus, quasi nubes matutina preteriit; iudicia uero, quibus conuictus addiceris, quasi dies adulta lucebunt.

uers. 7.---Ipsi autem sicut Adam transgressi pactum, preuaricati sunt in me. Instituto ordine sermonis ingreditur, ut postquam supplicia comminatus, fuerit, materiam eorum, idest, culpas quibus est excitata offensio, subiungat. Unde et hic, postquam claram fore ultionem promisit, quo reatu obligarentur,  adiecit. Cuius ut pondus exponeret, antiqui recordatus est exempli. Ubi sane notanda est elocutio prophete, multis eiusmodi locis, explanationis lumen adportans. Ait enim, Sicut Adam transgressi sunt pactum: [b 1Kb] ibi preuaricati sunt in me. Non utique quod isti in Paradiso preuaricationem admisisse uideantur; sed quoniam dixerat, ita illos, sicut Adam, preceptum fuisse transgressos, subdidit, eos ibi peccauisse; in eadem nimirum similitudine delinquendo; quod tamen sagacem intellectum requirit. Adam quippe et si uiolator fuit precepti, nullis tamen legitur idolis supplicasse, nec aliquod eorum criminum, de quibus Isrel arguitur, perpetrasse. Unde ergo illi primo homini degens in summis sceleribus populus comparatur? Haud ob aliud profecto, quam quod et si non eque sacrilegi, eque tamen docentur ingrati. Nam sicut Adam, qui in Paradisum, ut [c 1Kb] inlaboratis copiis uteretur, fuerat inductus, nulla angoris materia, nulla conquestione exorta, seductoris maluit quam creatoris implere mandatum,  plusque apud eum ualuit blanda de falsitate promissio, quam tot muneribus, tot miraculis, creatoris stipata prescriptio, que usum uidelicet omnium, sub unius pomi exceptione, contulerat: statimque temerator precepti, experimentum cepit exilii, et summam felicitatem pene ultima captiuitate mutauit, ita ut peccatum eius arua deinceps, fertilitatem suam negando, castigarent: iuxta hunc modum populus Effraim, qui terre copiis, quasi Paradisi amenitate, fruebatur, nullam offensionis materiam, idest, nichil quod de Dei indulgentia et liberalitate quereretur, inueniens, quasi solo uirtutum odio laboraret, errores pretulit ueritati, et ad cultum idolorum, spreta, que salutaris erat, religione defecit. In eamdem igitur culpam cecidisse dicuntur, cum eo 430 cuius conditionem uidentur imitati, et magna ingratarum gentium percelluntur inuidia, qui nullius auctorem muneris, tantumque ad euertendum peritum, opifici suo largeque conferenti bona  omnia, pretulerunt.

uers. 8. 9.---Galaad ciuitas operantium idolum, supplantata sanguine; et quasi fauces uirorum latronum, particeps sacerdotum, in uia interficientium pergentes de Sichem, quia scelus operati sunt [d 1Kb] in domo Isrel. Quia, ut sepe diximus, non unam quamcumque personam, sed populum coarguit, tum generali oratione, que sunt acta, percurrit, tum in quibus singule urbes reliquis quasi amplius commisere, dinumerat. Quamuis ergo tota ipsa regio cultu horreret idolorum:  tamen erant sine dubio certa loca, que eo plus sacrilegii collegerant quo plus, uel de opportunitatibus commerciorum, uel de multitudine incolarum, celebritatis habuissent. Ex his ergo et Galaad et Sichem urbes insignes profanitatibus introducit. Galaad, inquit, precipua ciuitas eorum, qui idola fabricantur, haud minus crudelitatis studiis quam profanitatis exultat. Nam quasi fauces latronum, ita eius municipes sanguini inhiant innocentum. Nam sacerdotum suorum, idest, Aruspicum suasionibus seruientes, si quis ad templum Dei uoluisset ascendere, hunc illi aggrediebantur in itinere, a templo Dei auertentes, et ad societatem erroris proprii pertrabentes, at si parum suadendo promouerent, etiam cedibus rem gerebant. Propter quod dicit, Particeps sacerdotum in uia interficientium pergentes de Sichem, quia scelus operati sunt. Primo uidelicet ipsi in sacrilegio corruendo, tum quod propria non [a 1Kb] essent prolapsione contenti, sed alios quoque in similem ruinam, uel suadendo deducerent, uel cogendo.  Quod scelus merito pronunciatur, tantum uidelicet studium impietatis habuisse, ut etiam inuitis et reluctantibus niterentur infundere.

uers. 10.---In domo Isrel uidi horrendum negotium, ibi fornicationes Effraim: contaminatus est Isrel. Ut totam regionem doceat fuisse profanatam, loca etiam diuersa commemorat, et sicut supra, Galaaditas, latrocinantum more, ait, uiatoribus insiluisse, ut eos a recto calle deducerent: ita nunc horrendum negotium in domo Isrelis, uel in Samaria, uel in tota regione, uidisse se pronunciat, idest, totum populum Effraim, absque exceptione, sacrilegiis maculari. Quibus quoniam criminibus sepe iam dixerat impendere supplicia, nunc sola meritorum enumeratione contentus transit ad Iudam, eumque commonens, ut sciat seueritatem iudicis non posse corrumpi, sed se quoque, nisi corrigi festinauerit, similium calamitatum stipendia recepturum.

uers. 11.---Sed et, Iuda, pone messem tibi, cum  conuertero captiuitatem populi mei. Noli estimare, o tribus Iuda, fore te damnationis immunem, 431 quia in tuis finibus, eunte in captiuitatem Isrelis populo, subsistit. Preuenerat te siquidem ille in iniquitatibus: fuit consequens ut in miseriis preueniret. Sed tu, quem comitaris in flagitiis, etiam calamitatibus consequere, hoc tamen deterior estimandus, quia nichil tibi profuit quod prior est ille damnatus. Pone ergo messem tibi, cum conuertero populi mei captiuitatem. uide, inquit, ne dubites, quoniam cum tempus debite ultionis aduenerit, captiuitas quam nunc populus meus, idest, germani tui, pronunciante iustitia, pertulerunt, conuertatur ad te, ut etiam tu similiter demetaris, quia sicut in lachrymis penitentie seminantes, [b 1Kb] reuehunt gaudiorum manipulos: ita qui gaudia polluta sectantur, messem dolorum et planctum [F. planctuum] congregabunt.




CAPUT uII.

 uers. 1.---Cum sanare ueltem Isrel, reuelata est iniquitas Effraim, et Samarie [c 1Kb] malitie, quia operati sunt mendacium: et fur ingressus est spolians, latrunculus foris. Sedulo curat ostendere, quam sit promtus ad ueniam; et quia uelut inuitus personam uindicantis assumat, si iustitia sineret, multo magis multoque iocundius partibus lenitatis usurus. Cum igitur quasi impetum indulgentie concepissem, inquit, et ad  succurrendum miseris meditarer assurgere, conuerti paululum oculos, ut quos liberaturus eram, uiderem. Et ecce in faciem meam iniquitatum, quas Effraim commiserat, agmen insiluit, quodammodo uociferantium, quia nemo talibus parsum iret, quam [Al. nisi] cum labe iustitie, quandoquidem tanto essent odio ueritatis imbuti, ut impenso semper studio mendacia funesta construerent. Cum sanare uellem Isrel, inquit, reuelata est iniquitas Effraim, et malitia Samarie, quia operati sunt mendacium, Preter uicia autem diuersa morum, sacrilegium in nomine mendacii, sicut supra obscenitatis, exagitat. Commentati sunt enim, quos uenerarentur deos, qui uerum Deum colere destiterunt: sicque mendacium deteguntur operati, qui simulachris diuinum nomen adscripserunt. Unde et magister gentium, tradidit illos Deus, inquit, in desideria cordis eorum in immunditiam, ut afficiant corpora sua in semetipsis, qui commutauerint ueritatem Dei in mendacium, et coluerunt et seruierunt creature potius, quam creatori, qui est benedictus in  secula, Amen  Absoluit ergo deliberationem meam, qua parcere cogitabam, commissi ab eis facinoris magnitudo, et in contumeliam sacre ueritatis mendacia fabricatos, non permisit effugere. Inde in omnia penetralia eorum, scitus populator intrauit, cum securitate uictoris, et cum diligentia furentis ingrediens, ut de his uidelicet, que diripienda erant, nec per negligentiam quicquam relinqueret, nec per abundantiam fastidiret. Furis ergo et latrunculi intus forisque uastantis, et similitudinem usurpauit et nomen, ut ei comparatum hostem non trepidum intelligeres, sed uelocem.

uers. 2.---Et ne forte dicant in cordibus suis, omnem 432 malitiam eorum me recordatum. Interpositus est hic uersus pro commendatione modestie. [d 4Kb] Ceterum ad sequentem sunt premissa [Al. premisse] contextum . Nunc circumdederunt eos adinuentiones sue, coram facie mea facte sunt: et ne forte  dicant in cordibus suis omnem malitiam eorum me recordatum, uel partem aliquam commisse profanitatis exponam, ut minora longe intelligant supplicia esse, quam merita. Circumdederunt eos hostes, et potiti eorum, iure uictorie, ita diligenter omnia perscrutati sunt, quasi aut in penetralia domorum fures, aut in agrorum aperta irruissent latrones. Circumdederunt eos adinuentiones sue, que coram facie mea facte sunt, sicut supra dixerat, cum sanare uellem Effraim, reuelata est malitia Samarie. Secundum quod beatus Dauid, ex eiusdem populi persona confitetur, Posuisti iniquitates nostras in conspectu tuo, seculum nostrum in illuminationem uultus tui; et omnes dies nostri defecerunt, atque in ira tua defecimus . uestris igitur criminibus estis illigati, uestrarum adinuentionum pondera sustinetis. Fabricati estis mendacia deorum, sed in ueritate dolorum. Que sint autem, que reuelata dixerit, audiamus.

uers. 3.-7.---In malitia sua letificauerunt regem, et in medaciis suis principes. Omnes adulterantes,  quasi clibanus succensus a coquente, quieuit paululum ciuitas a commixtione fermenti, donec fermentaretur totum. Dies regis nostri: ceperunt principes furere a uino: extendit manum suum cum illusoribus. Quia applicauerunt quasi clibanum cor suum, cum insidiaretur eis: tota nocte dormiuit coquens eos, mane ipse succensus, quasi ignis flamme [Al. flammam]. Omnes calefacti sunt, quasi clibanus, et deuorauerunt iudices  suos. Meminit illius festiuitatis et temporis, cuius ordo in Regum historia continetur. Nam cum per stultitiam Roboam, populi fuisset impleta discessio, et decem tribubus presidere cepisset Ieroboam, dixit, inquit , populum uidelicet obsequutum regibus, ac deinceps principes pariter cum plebibus cecidisse signando, ita ut non esset qui interuenientis munus assumeret: hoc ipsum sequente uersu cumulate et breuiter indicauit, dicens: Effraim in populis ipse commiscebatur. Idest, non unus aut alter, pauciue uel plures de Isrelis stirpe uenientes, nationum erroribus se inserebant: sed Effraim, totus quantus esse poterat, profanis gentibus se miscebat; ambiebatque ipsum, quo clarus fuerat, nomen abolere, gentiumque potius appellatione censeri. Quod sane desiderium, cum ei semper in aduersa erumperet, nequaquam fiebat uel 434 afflictione correctior: et ideo, ut imprudentem eum inter extremas miserias adnotaret, imaginem, protulit congruentem: Effraim factus est subcinericius [c 1Kb] , qui non reuersatur. Comederunt alieni robur eius, et ipse nesciuit. Sicut panis exiguus et non pistoris arte confectus,  sed quasi tumultuarie ab esuriente compositus, quem subiectum fauillis non uersari, sed ab una tantum parte torreri contigerit, altera uidelicet cruda remanente: ita cum uires illius frequens percussisset afflictio, inquit, nichilominus in impietatis studiis permanebat, ut simul et crudus, quia indomitus, et exustus appelletur, quia tabe se gemebat afflictum. Tenuit autem metaphoram, ut quia stultum attritumque populum subcinericio pani, qui non reuersatur, aptauerat, uastatores etiam eius uoratores uocaret. Ait enim:

uers. 9.---Comederunt alieni robur eius, et ipse nesciuit. Idest, discretionem boni et mali quam de uirtutis meditatione non habuit, neque de uerberibus illatis recepit. Sed nescit omnino, qui robur eius absumerent, et perniciem suam mirabili stoliditate dilexit. Nec sane, quod est ultimum eruditionis genus, uel post experimenta consipuit, sed in insipientia, quam in prima etate est complexus, [d 1Kb] usque ad canos eius, idest, usque ad senectutis tempore, perdurauit.  Cumulanter, non apparuisse caniciem, sed defloruisse et effusam esse, commendat, idest, ut non propiasse, sed quasi senectutis annos eam impleuisse ostenderet: et tamen ignorantiam praui aut recti, in paruulis uix excusandam, ad extremum usque attinuisse. Iam autem et supra adnotauimus, quia infantiam atque adolescentiam populi, illud quo de Aegypto egressus est tempus, et terram repromissionis occupauit, adpellet. Iuuentutem autem eius mediam, quo in illa regione regnauit: senectutem uero, captiuitatis annos, cuius finem, renouationem propheta nominat. In qua nimirum instar aquilarum reparata uideatur iuuentute uolitare.

uers. 10. 11.---Et humiliabitur superbia Isrelis in facie eius, nec reuersi sunt ad Dominum Deum suum, et non quesierunt eum in omnibus his. Et factus est Effraim, quasi columba seducta, non habens cor. Declinationes quidem temporum prophete licenter immutant, quibus tamen consideratio dictorum,  consequentiam possit aptare. Unde et hic humiliabitur posuit, pro humiliata est superbia Isrelis in facie eius. Idest, etiam sibi, quam deformis esset, apparuit. Qui amittens decora securitatis antique, squalere se ulceribus misere seruitutis aspexit, et nec sic quidem Deum, quem se offendisse nouerat, requisiuit. Factus est Effraim quasi columba seducta non habens cor. Quod supra stultitiam usque ad senectam progressam uocauit, hoc nunc implicitatem nominat, fraudibus nimirum patentem seductorum. Nos autem meminisse debemus, omnes similitudines, quas de  creaturis sermo diuinus consueuit assumere, tam pro uituperatione, 435 quam pro laude posse constitui, sicut nunc, columbis uituperabilem stultitiam propheta composuit, quas in Euangelio Dominus pro laudabili innocentia nominauit. Estote, inquit , astuti sicut serpentes, et simplices sicut columbe. Factus est Effraim quasi columba seducta non habens cor.

uers. 12.---Aegyptum inuocabant, ad Assyrios abierunt. Et cum profecti fuerint, expandam super eos rete meum, et quasi uolucrem celi detraham eos, cedam eos secundum auditionem cetus eorum. Cum Dei essent auxilio, quem reliquerant, destituti, et frequentibus iam eruptionibus pulsarentur, sicut regum narrat historia. ab Aegyptiis auxilia postularunt, ut eos, aduersum Assyrios tuerentur. Sed nichil amplius quam nummorum dispendia sentientes, ab illis capti sunt, quibus eos subiecerat diuina sententia. Hoc est ergo quod dicit: Quoniam cum Aegyptios inuocarent, ad Assyrios  abierunt, quia, Aegyptiis nichil ad iuuandum ualentibus, Assyrii eos ad regiones Medie transtulerunt. Et quia columbam appellauerat Effraim, quam etiam celi uolucrem uocat, seruans metaphoram, detracturum se eam, et operturum rete denunciat: idest, uos quidem imperium meum preuaricando, reliquistis, non tamen extra arbitrium meum captiuitatem sistetis, sed imminebit uobis, etiam ad alia arua migrantibus, potestatis mee fixa dominatio; et ideo ne arbitremini uos migratione ista periculis omnibus defunctos, ecce predico, quod illic quoque ultionis mee rete patiamini, nec indignationem meam effugere ualeatis, nisi ea studia, per que suscitata fuerat, corrigatis.

uers. 13.-16.---ue eis quoniam recesserunt a me: uastabuntur, quia preuaricati sunt in me, et ego redemi eos, et ipsi loquuti sunt contra me mendacia. Non clamauerunt [a 1Kb] ad me in corde suo, sed ululabant in cubilibus suis: super triticum et uinum ruminabant: recesserunt a me. Et ego erudiui, et confirmaui brachia eorum, et in me cogitauerunt malitiam. Reuersi sunt, ut essent  absque iugo: facti sunt quasi arcus dolosus. Cadent in gladio principes eorum, a furore lingue. Ista subsannatio eorum in terra Aegypti. Necesse est, inquit, calamitate eos [b 1Kb] imprimente, uexari qui recesserunt a me, et legis mee statuta transgressi sunt, nec semel istud admisisse contenti, omnibus iudiciorum meorum, que ad sanandum illos adhibui, remediis obstiterunt, et quasi donis ac beneficiis redderentur offensi, ita contra meam beneuolentiam ingrate mentis scelere certauerunt. Nam sicut iam inde ex Aegypto, ita etiam sepe alias, rerum quoque uocibus obstrepebant, et cum fuissent de angoribus liberati, ueris remediis officia falsa reddebant. Hoc est enim quod ait: Aduersum me loquebantur mendacia. Idest, non mihi pectore, sed summis labiis subdebantur. Quod ut planius indicaret, obiecit, Non clamauerunt ad me in corde suo, sed ululabant in cubilibus suis. Ubi enim deest sincere mentis affectus, a crapulatis fusa supplicatio, rite ululatio nominatur. Denique consequenter adiunxit, Super triticum et uinum ruminabant; recesserunt  a me; cum ubertatem 436 uidelicet frugum omnium contulissem, ita ut de conuiuiis ad conuiuia instaurata transirent, et instar pecudum quibus est innata ruminatio, isti quos uocauerunt cibos, uel laudando, uel instaurando, quasi nichil scientes, melius retractabant, atque a me qui eram abundantie ipsius collator, iugiter recedebant. Et ego erudiui, et confortaui brachia eorum, et in me cogitauerunt malitiam. Cum uero, inquit, tempus fuisset, ut in bella procederent, strenui ductoris munus implebam, ut certaminibus firmarentur lacerti, et uictorie decus dulce gustarent. Illi autem meis aduersum me beneficiis abutentes, pectorum quam collegerant, firmitatem in contemtum legis protinus exercebant, et quia  iugum hostile depulerant, mihi quoque subiici renuebant, illud operum uoce, dicentes, Labia nostra a nobis sunt, quis noster dominus est ? Facti sunt quasi arcus dolosus: idest, tantum peruersitatis habuerunt, ut uiderentur arcus dolosus, qui uidelicet, fraude monstruosa, in ipsum [Al. ipsam], cuius manibus tendebatur, tela dirigeret. Sic isti, inquit, audaciam quam aduersum hostes suos, meo fauore, conceperant, in contemtum nostri contumeliamque uertebant. Codent in gladio principes eorum a furore lingue sue. Ista subsannatio eorum in terra Aegypti. Quod duobus intelligi potest modis, et ut uidelicet, dinumeratis eorum diuersa etate criminibus, pronunciauerit esse rectissimum, ut principes cum populis interirent: et que esset subsannatio in terra Aegypti, idest, que [Forte quas] contemnebant prophetarum minas, ab Aegyptiis auxilia prestolantes, digno fine cognosceret, et ideo quasi insultanter, a conuincente, post plagarum dinumerationem uideatur illatum, Ista  est subsannatio eorum in terra Aegypti, idest, ruina principum atque populorum. uel certe quia dixerat, reuersi sunt ut essent absque iugo: idest, legi Dei colla subduxerant, liberarique ab eius [Ant. eis] dominatione cupiebant. Non nunc primum id uelle ceperunt, ait, sed in Aegypto positi, antequam a Pharaonis liberarentur imperio, et Moysi et Aaron impietate simili resultabant. Corruent igitur in gladio principes eorum, qui ita legem Dei blasphemandi atrocitate, uiolarunt, ut uiderentur non tam errare, quam furere.




CAPUT uIII.

uers. 1-3.---In gutture tuo sit tuba, quasi Aquila super domum Domini, pro eo quod transgressi sunt fedus meum, et legem meam preuaricati sunt. Me inuocabant: Deus meus, cognouimus te Isrel. Proiecit Isrel bonum, inimicus persequetur eum. Etiam in superioribus partibus, notandum esse morem prophetici sermonis, admonui, qui quotiens graui comminatione  sonuisset, uel subdendis illico indignationis caussis, uel proferendis similibus exemplis, iudicia sua et a fama iniquitatis assereret, et conuenire per cuncta iustitie, comprobaret. Ita ergo et nunc, postquam culpas et calamitates Isrelitice plebis explicuit, eamque non solum acerbitate, sed etiam uetustate horruisse monstrauit, ne uideretur scelerum quidem fuisse conuicta, sed tamen uilius estimata quam Tribus Iude, que etsi non tantis, similibus tamen sorduisset erroribus: ideo 437 subito eius quoque captiuitatis intulit mentionem, quam post multos longe annos constabat implendam, et ait, In gutture tuo sit tuba, idest, fauces tue, tube instar exclament, quia super domum Dei, templum uidelicet Ierosolymis situm, quasi Aquila, ferox predator adueniat. Non quod religio loci, et uirtus numinis illic apparere soliti, propugnare non posset, sed quia et ipsius uerbis indigene transgressi sunt fedus, quod inter Deum hominesque fuerat percussum: idest, religionis pacta uiolauerunt, simulachris Gentium seruiendo;  fitque sensus eiusmodi: Quanta sit iudicantis grauitas, intellige, nec eam Tribum, que ceremonias legis aliquandiu, te preuaricante, seruauit, que tempore Sennacherib, miraculo maximo est uindicata: que altaris et Templi agit conspicua et reuerenda subsidio, nec ipsum [Ant. ipsum], inquam distuli, postquam in tuos mores dilapsa est percellere [Ant. precellere]. Frigida namque est, et nichil ad defendendum ualens, nominum sola iactatio, et que impudentiam magis quam religionem iudicet confitentis. Id est, quod profanis studiis inquinati, dicere tamen audent, Deus noster libera nos, qui te soli in toto orbe cognouimus, et dato a te Isrelis nomine gloriamur. Operum quippe apud bonum iudicem grauiora  sunt momenta quam uocum: et ideo Isrelis populus, qui bonum suum cultum, uidelicet, sacre religionis abiecit, inimicis persequentibus subiacebit.

uers. 4.---Ipsi regnauerunt, et non ex me. Principes exstiterunt, et non cognoui. Argentum suum et aurum suum fecerunt sibi idola, ut interirent. uetus ista, inquit, erga me populi contumacis insania est: olim meum regimen abiicere [Ant. abiecere] festinauit. Nam quasi parum esset, quod sicut relique in circuitu nationes, regibus magis, quam sacerdotibus obedire decreuit, ita etiam breui tempore, istam reuerentiam, qua a me regem postulauerat, dereliquit, et totus extra dominationem nostram consistere concupiscens, fecit sibi principes, quos nec sacerdotum, nec prophetarum, uel nobilitaret electio, uel benedictio consecraret; sed qui, me quasi nesciente, aule iura susciperent, sicque contextum in criminibus obtinentes, ut immeritissimis quibusque suffragia et diuitias suas impenderent simulachris. Argentum suum et aurum fecerunt sibi idola, ut interirent. De quibus supra dixerat, Et argentum  multiplicaui et aurum, que fecerunt Baalim. Ergo cum essent mea liberalitate ditati, sacrilege abutebantur indultis, de ornamentis domorum fanorumque ludibria fabricantes. Argentum ergo et aurum suum fecerunt sibi idola, ut interirent. Notanda locutio, quam sacrorum precipue librorum frequentat auctoritas, ubi principaliter id, quod est consequens, collocatur. Id est, fecerunt sibi idola, ut interirent, cum [a 1Kb] non studio pereundi, simulachra fecerunt, sed quia fecerunt, merentur perire.

uers. 5. 6.---Proiectus [b 1Kb] est uitulus tuus, Samaria: iratus est furor meus in eis, usquequo non poterunt emundari? Quia ex Isrel et ipse: artifex fecit illud, 438 et non est Deus. In cunctis uersibus indignationis plena conquestio. Quod spontanea iniquitate prolapsa sis, inquit, o gens beneficiis tui conditoris ingrata, aduersitatis potissimum testimonio comprobatur. Esto enim, ut discretionis tue [c 1Kb] aciem copia rerum ac securitas oblimauerit, putauerisque,  diuinitatem bubulis inesse simulachris , saltem cum tristibus leta mutasti, et uictor hostis illa, in quibus fiduciam posueras, delubra uastauit, atque ad arbitrium eius  uel deiecti sunt, uel conflati uituli quos sacraueras, debuisti opinionis tue crimen horrescere, ut sentires nichil tibi opis ab imaginibus mutarum pecudum posse conferri, que nec se uel a ludibrio, uel ab exitio uindicassent. Et ut que sunt acta replicemus, Tu, inquam, o popule, cum esses conscius, quia illis simulachris materiam tu dedisses, tu contulisses effigiem, perque hoc intelligeres, impie te appellare deos, qui tuo beneficio substitissent, quibus sane non uitam dare potuisses, sed formam: tamen, etsi illud omne tempus, quod in otio luxuriante defluxit, his quoque temulentis ritibus occupaueras: saltem, postquam inanitatem culture talis consequens erumna conuicit, debuisti protinus de emendatione curare, et oblimatum rationis ignem experimentis uigentibus  fouere, sordesque tuas, quibus fueras indutus, exuere. Quod quia non fecisti, merito exclamat propheta: Usquequo non poterunt emundari? quia ex Isrel et ipse, artifex fecit illud, et non est Deus: quoniam  in aranearum telis [Al. telas] erit uitulus Samarie.

uers. 7.---Quia uentum seminabunt, et turbinem metent: culmus stans non est in [d 1Kb] eis, germen non faciet farinam: quod si et fecerit, alieni comedent eam. Consilia tua, inquit, nisi perturbaret imitatio, iudicares non esse deos, quos manu artificis noueras fuisse compositos. Secutus est deinceps hostilis incursus, numina tua cum suis periere cultoribus, nec magis morari uastantes, quam aranearum fila, potuerunt: tamen etiam his rerum periclis obstinatione et imprudentia restitisti, nec sordes profanitatum talium abiicere curasti: merito ergo et uota tua et omnes labores, ita frustratio lachrymosa consequetur, ut non frumentum uidearis seminasse, sed uentum, nec spicas sed turbinem messuisse: id est, apud te nichil fertilitatis firmitatisque remanebit, ut solet in culmo, cuius proceritas, per aliquam eris iniuriam, spice plenitudinem non creauerit. Ita igitur et tu, inquam, nichil emolumenti de tuis laboribus consequeris, nec  ulla culture respondebit industria, sed etiamsi aliquid de reliquiis prisce fertilitatis ceperit apparere, id totum in hostium ueniet potestatem.

uers. 8.-10.---Deuoratus est Isrel, nunc factus est in nationibus quasi uas immundum. Quia ipsi ascenderunt ad Assur, onager solitarius sibi: Effraim munera dederunt amatoribus suis. Sed et cum mercede 439 conduxerunt nationes: nunc congregabo eos, et quiescent paulisper ab onere regis et principum. Repetitu assiduo ea que comminatur, exasperat, ut aduersorum longa descriptio sensum timoris exacuat, si quomodo priusquam puniantur, corrigantur obnoxii, exterriti: proinde iam statum ipsum captiue plebis inducit, et deuoratam eam consequenter appellat, que est posita sub arbitrio consumentium: cuique non amplius ad internecionem supersit, nisi quantum feritas uincentium successibus expleta donauerit. Deuoratus est, inquit, Isrel, factus est in nationibus quasi uas immundum. Superficies quidem sententiarum  resultat: sed quantum ad sensum respicit, explanantur premissa subiectis. Quid enim deuoratum appellasset, ostendit: id est, cuius omne robur fuerit exhaustum, et qui facile posset internecione consumi, si hoc quoque posceret ira dominantium. Porro illi addendis contumeliis, quod minus seuiere, compensant, et ideo non interimunt uniuersos, ut habeant quos semper exhorreant, atque inuidisse magis solatia mortis, quam uite beneficia contulisse uideantur. Haud enim miseros fruende luci, sed ferendo seruauere despectui: et ideo ait, Factus est Isrel in nationibus, quasi uas immundum. Quod interpretes [e 1Kb] alii, matulam, transtulerunt. Nunquam, inquit, honesto Isrel delegatus officio est, ut post libertatis et dominationis insignia, saltem inter seruos liberaliter censeretur, sed quasi uas ad nature requisita compositum, ita contumeliarum sordibus implebatur. Et bene commemorata nationum conditione, cumulauit iniuriam dicendo: Factus est Isrel in nationibus quasi uas immundum. Ac si diceret,  Heu, heu quam flebilis fuit, et quam magna conuersio, ut ille populus, qui solus magisterio sacre legis inter munda didicerat immundaque discernere, qui ideo segregatus a cunctis erat gentibus, ne eum contagio ulla [Al. ullo] pollueret: nunc earum quoque  gentium iudicio comprobatur immundus, que a primis uite annis usque ad postrema uiuendi, squalore flagitiorum omnium sorduerunt. Itaque Factus est in nationibus quasi uas immundum. Quia ipsi ascenderunt ad Assur, onager solitarius sibi. Id est, que diximus, Assyrio inferente, patientur. Cui tantum eminentie in uiribus collatum esse perspicient, ut ad eum qui peruenit, ascendisse dicatur. Onager, autem, solitarius sibi, ad Effraim referendum: id est, onager solitarius sibi: Effraim munera dederunt amatoribus. Populus, inquit, Iudeorum, qui nulla externorum patiebantur imperia, sed instar onagri, iugum et onera nescientes; de quibus beatus Dauid in Dei laude cecinerat, Qui habitare facit unius moris in domo : singulari uidelicet institutione pollentes, in terra Repromissionis fecit habitare.

Hic ergo, inquam, qui expers damnationis 440 humane, diuinis tantum subdebatur imperiis, nunc adeo iratus atque contristatus est, ut beatum se putet, si ei uel seruitus honesta contingat. Munera dederunt  amatoribus. Sed et cum mercede conduxerunt nationes: nunc congregabo eos. Cum castigari ob profanitates suas decem tribuum turba mereretur, prophetis denunciantibus, Assyriorum eis promissa est dominatio. Sed Iudei, prorsus eum animum comminationibus, quem etiam Tribus, exhibentes, exstiterunt per omnia contumaces, malueruntque uel Aegyptios mercede conducere, quam Assyriis, quibus eos subiiciebat diuina sententia, subiugari. Hoc est ergo quod dicit, quia proposito fornicandi, quasi amatores uoluerint Aegyptios experiri, et ipsis munera sponte transmiserunt, annuaque stipendia inlatum ire polliciti sunt, si eorum auxilio pellerentur Assyrii, et prophetarum comminatio uinceretur. Dixit proinde, quoniam cum mercede conduxerunt nationes, idest, Aegyptios, nunc congregabo eos in captiuitatem, id est, pertraham, et denunciato dominatui Assyrie gentis addicam. Congregabo eos, ait, ne quis uideretur effugere. Et quiescent paulisper ab onere regis et principum.  Hoc cum irrisione uidetur illatum, ut requiem uidelicet appellaret eam, que fuisset illata [Forte, quam fuisset illatura] captiuitas. Id est, quantum consiliis suis studiisque promouerint, recognoscent, cum fuerint congregati, cum in aliena exules arua migrauerint, desinentes siquidem uel ab Assyriis imperata, uel spontanea Aegyptiis tributa prebere, totis uiribus exsequentur iussa dominorum, ut hoc quod tributa inferre cessarunt, in malorum augmentum sibi cessisse fateantur.

uers. 11-14.---Quia multiplicauit Effraim altaria ad peccandum, facte sunt ei are in delictum. Scribam [a 1Kb] eis multiplices leges meas, que uelut aliene computate sunt. Hostias affer, affer, immolabunt carnes, et comedent: Dominus non suscipiet eas, nunc recordabitur iniquitates eorum, et uisitabit peccata eorum: ipsi in Aegyptum conuertentur. Et oblitus est Isrel factoris sui et edificauit delubra. Et Iudas multiplicauit urbes munitas, et mittam ignem in ciuitates eius, et deuorabit edes illius. Per quam consequentiam delinquendum,  Aegyptiorum auxilia conuocasset, ostendit: id est, Sanctis monitoribus per omnia resultando, ut sicut spreuerat docentes prophetas, ita etiam sperneret comminantes: nec solum sperneret, sed etiam impugnaret: et quantum in se erat, falsitatis argueret, si conductis nimirum Aegyptiis, repulisset Assyrios. Nunc merito beatus Osee, mala uentura captiuitatis enumerans, tum supplicia, tum delicta percurrit, et ab Effraim altaria idolis multiplicata, deplorat, atque aras ei uertisse in crimen conqueritur. Ac si diceret:  ideo nempe rei diuine instituta curatio est, ut expiarent are quos flagitia polluissent: 441 nunc autem ita miseros funesta conuoluunt, ut nunquam eis grauius, quam apud aras contigerit impiari. Scribam eis multiplices leges meas, que uelut aliene computate sunt. Confugiendo ad gentes, inquit, et earum misceri ritibus ambiendo, absoluendam se, gens ingrata a nostre legis molestiis estimauit. Sed quoniam presto est censure mee, freno atque camo profana contumacium ora conterere, impunitum eis preceptorum non esse contemtum, ipse pandet euentus. Scribam enim eis multiplices leges meas que uelut aliene computate sunt. Rem autem quam facturus erat ambitu iudicantis expressit, qui scriptam solet de libello recitare sententiam. Leges igitur meas, que olim promulgate, Deuteronomii precipue uolumine continentur, multipliciter in eos scribam: id est, exsequar atque cumulabo. Tibi ergo, ut de multis pauca memoremus, in hunc modum sermo concluditur: Quod si audire nolueris uocem Domini Dei, ut  custodias et facias omnia mandata eius, et ceremonias quas ego precipio tibi hodie, uenient super te maledictiones iste, et apprehendent te. Maledictus eris in ciuitate, maledictus in agro: maledictum horreum tuum, maledicte reliquie tue, maledictus fructus uteri tui, et fructus terre tue: armenta boum tuorum, et greges ouium tuarum. Maledictus eris ingrediens, et maledictus egrediens. Has igitur leges multiplicaturum se profanatis plebibus comminatur. Hostias afferunt, et immolabunt carnes, et comedent: Dominus non suscipiet eas: nunc recordabitur, iniquitatis [Al. iniquitates] eorum. Populus quidem Samarie, idest, decem Tribus, non minus sacrificia que uero Deo offerenda erant, quam iudicia et precepta eius contemserant. Tribus autem Iude, sororia impietate necdum sordescens, tamen curam abiecerat hostiarum.

Ergo in qualitate morum, pergit eos prophetia coniungere, et sub accusatione Isrelis, transit ad Iudam, ut sicut supra iam fecit, exprobret, quia nichil  de morum iustitia cogitantes, spem salutis in uictimarum tantum oblatione constituunt, et quasi inuicem se exhortantium uocem, idest, affer, affer hostias introducit: responditque protinus, Dominus non suscipiet eas, nunc recordabitur iniquitates eorum. Grauitas nimirum consideranda iudicii: dicit enim, se tunc precipue in memoriam eorum iniquitatis adductum, cum illi, sub conscientia contemte neglecteque iustitie, offerendis arbitrati sunt se uictimis protegendos, cum utique munera tum grata sint, cum non ab inimicorum, sed a carorum personis fuerint oblata. Ceterum contumelie propius est, si ei, quem criminibus asperaueris, leuia munerum, quasi non supplicantis sed donantis ambitu, largiaris. uobis ergo conuenit illa sententia quam sensit Cain parricida, ut immoletis carnes, ipsique eas, non suscipiente Domino, consumatis. Quidni cum ille obedientiam malit quam sacrificium, et iustitie curam plusquam holocaustum? Nunc ergo potissimum, inquit, accelerat ultionem, quando uos liberationis uestre fiduciam  in effundendo pecudum 442 sanguine collocatis. Nunc uisitabit peccata omnium qui in Aegyptum, scilicet, et animo conuertuntur et precio; totus quippe pariter Isrel, idest, tam Iuda quam Effraim, ita sunt proprii Creatoris obliti, ut cum eum sibi infensissimum reddidissent, nichil de emendatione curarent. Sed partim instaurandis munitionibus, partim conducendis nationibus opes suas operasque consumerent, quasi a sacro carmine denunciatum esse non nossent, Nisi Dominus edificauerit domum, in uanum  laborant qui edificant eam. Nisi Dominus custodierit ciuitatem, frustra uigilat qui custodit eam. Istorum ergo ita creuit impietas, ut omnipotentem iudicem cum ad iracundiam promouissent, fore se nichilominus beatos, per suam arbitrarentur industriam: si uidelicet aduersum eruptiones hostium, munitiones plurimas fuissent fabricati, sicque manerent, non solum non adiuuante Deo, uerum etiam pugnante, felices. Ideo, inquit, percellet eos digna frustratio, ut munitionibus suis conclusi uideantur potius quam defensi: omnesque eius modi edes seuiens flamma consumat. Que cum ita sint, idest, cum iustitiam Dei nec aliqua impediat difficultas, nec fraus ulla deludat:




CAPUT IX.

uers. 1.---Noli letari, Isrel, noli exultare, quia a federe legis sacrilega pollutione discesseris. Id est, ne tibi estimes impune cessurum, quod te reliquis gentibus miscuisti. Fuge enim talis ambitio, non te  uane quam optaueras, libertati uindicat, sed seuere tantum subiicit ultioni.

uers. 2. 3.---Dilexisti mercedem super omnes areas tritici. Area et torcular non pascet eos, et uinum mentietur eis. Non habitabunt in terra Domini. Noli, inquam, o gens nostra, impudenter letari; sed scito, omnia uotiua tua mutaturam te esse contrariis: non solum enim in religionis officiis, sed etiam in omni actione uilis et intemperans exstitisti. Dilexisti nempe mercedem super omnes areas tritici: idest, Nihil melius, nichil amabilius terrarum ubertate et uentris impendiis censuisti. Tota ergo tibi et frugum et fructuum subducetur ubertas: [a 1Kb] utque magis uota discrutient, diu apparens uindemia ita subitis disperibit procellis, ut in dolorem tuum, non solum lesa, sed etiam mentita uideatur. uerum quid ego minora damna commemoro, cum penuriam tuam consequantur exilia, nec uobis colendi patrii soli ulla detur facultas? cuius tamen calamitatis magnitudinem non poteris, quasi conquerens,  admirari. Terre enim istius, quantum ad studia respicit, uoluntarius desertor fuisse [b 1Kb] conuincens: Assyriorum namque et Aegyptiorum tum crimina, tum auxilia concupisti. Qua ergo impudentia regionis istius fertilitatem capessas, cuius insignia et in ritibus et in moribus respuisti? Abibis potius, illo pulsus, quo [c 1Kb] isti ante corruptus uoluisti. Et sicut ad Aegyptum uoto, ita ad Assyrios captiuitate profectus, eam penuriam sustinebis, ut pollutis et obuiis cibis cum dolore uescaris.

uers. 4.---Non libabunt Domino uinum, et non placebunt; ei sacrificia eorum, quasi panis lugentium: omnes qui comedunt eum, contaminabuntur, quia panis eorum, anime ipsorum, non intrabit in domum Domini. Mala iam captiuitatis exsequitur, et dicit, 443 quoniam, cum rerum copie extrema egestate fuerint mutate, nec felicitatis aliquid nec consolationis occurrat, transigentque omne tempus in luctibus: quippe qui nec sacrificium Deo sinantur offerre, nec de expiatu aliquid sperare culparum: per que uidelicet officia,  Deo se placituros esse arbitrantur. Omnis ergo eorum oblatio, non feriis, sed inferiis aptior, polluet potius quam purget adeuntes: quia panis eorum, anime ipsorum, non intrabit in domum Domini. Eadem est, que in superioribus fuerat, intenta sententia, cum repudiata a Deo sacrificia, ipsorum qui obtulerunt esse dicuntur. Ergo et nunc, inquit, repuli eorum oblationes, quos ob nimietatem criminum, etiam de  solo [d 1Kb] patrio commotus exigi: ipsorum funebri cedet alimonie panis ille quem in domum Dei non merentur inferre.

uers. 5. 6.---Quid facietis in die solemni, in die festiuitatis Domini? Ecce enim profecti sunt a uastitate, Aegyptus congregauit eos. Memphis sepeliet eos. Desiderabile [e 1Kb] argenti eorum urtice hereditabunt, lappa in tabernaculis eorum. Quamuis maior sit beato Osee intentio, decem tribuum gesta percurrere, atque eorum uel exaggerandis criminibus, uel explicandis calamitatibus immorari; tamen pro potestate uaticinii, que Iude quoque Tribui accidere, attingit. Et quoniam nouit Ierosolymitas, sed paulo tardius, pro equatione meritorum, Samaritis similia latum ire: Templi etiam sacrificiorumque commeminit, toti quasi genti, quod duabus precipue Tribubus concordet, adscribens. Proinde, cum diceret eos oblationum per quas se purificari estimabant, solatia perdidisse, excoluit incidentem colorem. Et quia eiusmodi officiorum inquinata cessatio his precipue crudescit  diebus, quibus exercebatur iocunda solemnitas ideo ait, Quid facietis in die solemnitatis Domini? que uos uidelicet tenebre, que amaritudo, quis animi angor implebit, cum illum festiuitatis Dominice diem, quem insignem uobis ante et dulcem cetus populi cantusque reddebat, exules, inuiti, in uinculis et in seruitute barbara transigetis? Et quoniam per occasionem Effraim, etiam que essent, ut diximus, Iude uentura signauit, sequitur: Ecce enim profecti sunt a uastitate: Aegyptus congregabit eos, Memphis sepeliet eos. Cum regionem eorum hostilis dominatio populata fuerit, inquit, cunctis Tribubus continget, exsequente supplicio, quod antea peccante desiderio perpetrarunt: ut sicut pars in Assyrios ducta est, ita etiam partem Aegyptus congreget, et Memphitica terra susceptos consumat. Id autem post uictoriam Nabuchodonosor, qui Ierosolymitas eruit, illis accidisse Iudeis, quos agrorum cultores Babylonii reliquerant, et beatus Ieremias, et Regum narrat  historia. Quod autem subiicit, Desiderabile argenti eorum urtice hereditabunt, ex usu captiuitatis euenire, utinam nos lectio tantum, et non etiam experimenta docuissent. Constat quippe, uel edes magnis sumtibus 444 fabricatas, cum defecissent incole, syluis fuisse contectas, uel plerumque etiam auri et argenti defossos thesauros, his qui occuluerant, interemtis, in continuam obliuionem perisse.

uers. 7.---uer erunt dies uisitationis, uenerunt dies retributionis. Scitote, Isrel, [f 1Kb] te stultum prophetam, insanum uirum spiritalem, propter multitudinem iniquitatis tue, et multitudo amentie. Oportuerat quidem, ut ratio te potius ad discernendum, quam calamitas erudiret. Sed quoniam rationis uelut prorsus imparticeps, flagra et stimulos exegisti, uel nunc iam, cum uisitationis, idest, damnationis tue tempus aduenit, expergiscere, ut quid merearis, intelligas. Et studiis tuis deberi stipendia tam dura, fatearis, que te, utique despectu spiritalium magistrorum, collegisse perpendis. Eo siquidem usque furoris eruperas, ut  prophetas, qui ad sancti Spiritus loquebantur arbitrium, et que te manebant, parentum studio, nunciabant  in eos [* 1Kb] non solum nichil supra reliquos preuidere, sed etiam humana ratione dicebas priuatos, et quos uesania potius quam reuelatio commoueret. Ita autem per abundantiam profanitatis, appellari illo tempore prophetas solitos fuisse, Regum  quoque pandit historia. Nam cum in Ramoth Galaad, missu beati Helisei, propheta quidam, ut Ieu in regem ungeret, aduenisset, circumsedentes proceres dicunt ad Ieu, Quid sibi uult fanaticus iste?  Ita igitur apud eos exsoleuerat diuini sermonis auctoritas, ut precepta uirtutum, iam non esse mendicantia, sed furiosa censerent. Cuius criminis magnitudinem concionator horrescens, iudicanter [a 1Kb] exclamat: Propter multitudinem iniquitatis tue, et multitudo amentie. Ac si diceret, non est hic simplex quidem error, sed multiplicata dementia, uidelicet spiritales magistros et prophetico splendore pollentes, eo potissimum tempore, quasi stultos uesanosque despicere, quo ipsi tantam egestatem prudentie sustinerent, ut deos esse quos conflauerant, estimarent.

uers. 8.---Speculator Effraim cum Deo meo, Propheta [b 1Kb] laqueus ruine factus est super omnes uias eius, insania in domo Dei eius. Hic quidam [c 1Kb] nomine Effraim significatum Ieroboam putarunt, quem,  et de Tribu Effraim uenisse constat, et studiosum culture templi fuisse, atque ob hoc in offensionem incidisse Salomonis: sed postquam tribuum imperium adeptus est, auctor etiam profanitatis euasit, ad cultum uaccarum subditorum corda traducens. Ergo nomine Effraim, appellari Ieroboam putant, qui ideo speculari cum Deo dictus sit, quod prius et curam religionis habuerit, et diligenter que fuerant recta, conspexerit. Sed qui olim, inquam, erat Propheta, ita subito ad praua, defecit, ut ruina et laqueus suis sectatoribus redderetur. Quidni, cum in domo Dei sui quem elegerat, quanta est maxima uersaretur insania? 445 uerum hic locus hoc modo potest compendiosius explicari, ut dicamus, quia de contumeliis prophetarum assumta conquestione, ex eodem illud tenore subiecerit, ac si diceret: O tu popule, profanis ritibus subiugate, ad cumulum iniquitatis tue spiritalium magistrorum contumelias addidisti, ita ut prophetas Dei insanos, et spiritales magistros,  stultos, uocares; que amentia de magnitudine iniquitatis erupit. Audebas quippe interdum quoddam cum promissis eorum inire certamen, et dicere: Ecce speculandi munus ambo pariter sortiamur, et conspicemur, utrum illa omnia ueniant, que isti nobis uentura denunciant. Addebasque, nichil aliud prophetas debere censeri, quam hostilem laqueum, in ruinam miserorum ciuium fabricatum. Sicque blasphemiam contumeliis copulantes, in domo Dei prophetarum esse insaniam dicebatis. Quam opinionem, sane maximi esse sacrilegii, inuectio subiuncta conuincit.

uers. 9.---Exclamauit enim: Profunde peccauerunt sicut in diebus Gabaa [Al. Gabaam]. Recordabitur iniquitatis eorum, et uisitabit peccata eorum. Non est, inquit, tale facinus ut censura iudicis ualeat ipsius obliuisci. Et quoniam historie ueteris fecerat mentionem, ait: Recordabitur iniquitatis eorum: et uindicabit, inquit, presentem contumeliam prophetarum: non serius quam si illud crimen ad examen  adduceret, quod ante regum etatem, Iudicibus gentem Iudeam regentibus, perpetrarunt. Illo siquidem tempore leuita quidam cum ad habitationis proprie locum rediret, in urbem tribus Beniamitice, cui nomen erat Gabaa, die iam aduesperascente, deflexit. Cumque nullum illic hospitem reperisset in publico, cum propria uxore consedit. Sed perdita ciuitatis iuuentus, non contenta diuersorii negatione, peccasse, sacerdotis coniugem in usum obcenitatis arripuit, tantumque insolentissime feditatis exercuit, ut illusa mulier, sicut amiserat pudicitiam, priuaretur et uita. Sed postero die leuita consurgens,  iumento suo extincte coniugis cadauer imposuit, idque in frusta concidens, per omnes Tribus gentis illius destinauit, ut caussa tam trucis spectaculi cognita, communem arriperent ultionem. Sicque Gabaonitis bellum, nisi noxios traderent, indicentes, tertio, uix superatos, deleuere conflictu: ita ut de tota Tribu Beniamin, non amplius quam quingenti homines superfuisse referantur . Illi ergo sceleri presens peccatum propheta composuit, quod uidelicet perpetrabant, spiritales uiros stultos et uesanos uocando. Commendat autem reuerentiam prophetarum equatio facta culparum, quorum honorem audaci tamen sermone uiolatum, ostendit non ad minorem reatum ualere, quam illum, quem obscenitas quondam publica, et eadem cruenta atque incesta contraxerit.

uers. 10.---Quasi uuas in deserto inueni Isrel, quasi prima poma ficulnee in cacumine eius, uidi patres eorum: ipsi autem intrauerunt ad Beelfegor, et  abalienati sunt in confusione, et facti sunt abominabiles sicut ea que dilexerunt. In unum colligit que diuersis gesta sunt temporibus, ut exequet, 446 sicut diximus, reatum religionis uiolate et contumelie prophetalis. Fecit autem excessum in laudem parentum, per quam, degenerantibus filiis, crescat inuidia, appareatque [d 1Kb] a quo culmine sanctitatis, in que criminum profunda descenderint. Cum densis, inquit, impietatis uepribus squaleret et tegeretur natura mortalium, Abraham, Isaac et Iacob, generositatis iudicia prestiterunt: ita suauitatem debite erga Deum confessionis, quasi uuas ficusue parientes, quam illorum fidem atque uirtutem, non pro sua paucitate despexi, sed tanto maioris honoris et gratie iudicaui, quanto plura gentium profanarum exempla contemserunt. Sicut ergo uitem in uasta solitudine germinantem, sicut ficus precoquas, in quarum appetentiam et tempestiuitas commoueret et suauitas, ita eos in gremium meum debita sedulitate collegi, ne quid de eorum aut fructibus periret aut  laudibus. Sed cum ego appellari Deus eorum, qui eram rerum dominus, elegissem, sobolem quoque eorum multiplicare perrexi, sed [e 1Kb] degener populus, et malorum suorum pariter, et conditoris oblitus, ad cultum eorum idolorum, que sola consecrasset obscenitas, introiuit: ad Beelfegor uidelicet quam figuram Priapi dixerunt tenere. Id autem commendat historia libri Numerorum, id est, quia secundum consilium Balaam, instructe Madianitarum mulieres Isrelitico exercitui obuiam meretricio habitu gestuque processerunt, ut cum illos in appetentia libidinis concitassent, non prius stupri facultatem preberent, quam Beelphegoris idoli sui sacrificio polluissent. Denique talis in populum plaga surrexit, ut uiginti et tria millia uno die pariter interirent. Confusio ergo comprehendit obscenos, ne minus abominabiles Deo fierent, quam ipsa idola, quorum consectatione [Ant. consectationem] deliquerant. Haud igitur illius etatis populi, quos Osee propheta compellat, in Beelphegor peccasse dicuntur; sed quia commemoratio  antiquitatis inducta est, et sanctorum patrum laudata generositas, que posteri eorum diuersis etatibus commiserunt. explicantur, ut quorum similes sint, hi qui in presenti arguuntur, appareat, ac si eis diceretur: En, in que dedecora ab illustri stirpe fluxerunt [Ant. fluxerant]. En, quibus tante fuit paterne dignitatis obliuio, ut cum maiores eorum in salutem eligi, mundo pereunte, meruissent, isti deinceps, stultitia in eis et obscenitate certantibus, Priapos uitulosque uenerati sint.

uers. 11. 12.---Effraim quasi auis auolauit, gloria eorum  a partu et ab utero, et a conceptu. Quod si et [a 1Kb] enutriuerint filios suos, absque liberis eos faciam in hominibus. Sed ue eis, cum recessero ab eis. Effraim, inquit, quasi auis auolauit. Iam supra dixerat, Factus est Effraim quasi columba seducta non habens cor. Aegyptum inuocabant, ad Assyrios abierunt. Iste ergo populus qui noluit inter pia impiaque discernere, sed factus est abominabilis sicut et ipsa simulacra, merito tanta in captiuitatem uelocitate transferetur, ut non tam ambulasse quam uolasse uideatur. Nec tamen sola exilii flagra patietur, sed precedens 447 inopie morborumque calamitas filiorum consumet examina, ut puniat orbitas eorum pectora, que prius fecunditas efferebat. Gloria eorum, inquit, a partu, et ab utero, et a conceptu. Quod si enutriuerint filios suos, absque liberis eos faciam in hominibus. Id est, cum eternum iudicem criminibus asperassent, nichil de eius placatione curantes, multiplicandis tamen familiis gestiebant: eam felicitatem suam gloriamque censentes, si liceret tum sociare nubentes,  tum spectare grauidas, tum audire parientes. Illic ergo eos feriam ubi maxime letabantur, ut non eis liceat filios nutrire susceptos, uel si contigerit nutrire, depereant, donec ad solitudinis squalorem [b 1Kb] optata dudum soboles defectu perducatur, sicque sentiant quia cum non possit bene esse his quos desero, multo sit his deterius quos depugno.

uers. 13. 14.---Effraim, ut [c 1Kb] uidi, Tyrus erat fundata in pulchritudine, et Effraim educet ad interfectorem filios suos. Da eis, Domine: quid dabis, Domine? Da eis uuluam sine filiis, et ubera arentia. Etiam apud alios prophetarum descriptam Tyrice ciuitatis amenitatem et frequentiam legimus: ita ut eam meretricem, beati Iezechielis Canticum nominauerit, propter multitudinem uidelicet carminum, quibus tota urbs per noctem in luxuria concrepabat. Quia ergo hic Samarie mutationem populo comminatus erat, ut augeret sensum doloris, pulchritudinem eius, que fuit in prosperitate, miratur, ac si diceret: Calamitatis istius  magnitudinem, qua de finibus suis Iudei, consumta sobole, migrauerunt, non bene intelligit nisi qui priora considerat: tunc enim aduertet, quanta in deterius fuerit facta mutatio, cum cogitarit, quanto prius letitie flore uernauerint. Effraim, inquit, ut uidi [Ant. uidit], Tyrus erat, estuans populus, affluens copiis, perstrepens lusibus, resonabatque carminibus, ut cuius situs ita et a litore et a continenti uenientibus arrideret, ut posset dici, ipsa eius fundamenta in quadam pulchritudine constitisse. Sed huic, inquam, ciuitati, deliciis quidem circumfluenti, nullum tamen sibi de iustitia et religione presidium comparanti, ut ad interfectionem suos filios educeret, imperauit, seuientiumque hostium pateretur arbitria, que nostre legis precepta calcauerat. Mutatis autem in declinationem temporibus, que adhuc sub Nabuchodonosor futura sunt, quasi [d 1Kb] alia facta commemorat. Effraim ergo, id est, Samaria reliquarumque Tribuum multitudo, tanto est ulciscentis terrore compressa, ut sobolem suam ipse prope interficientibus prepararet offerre.  Quod utique non agendo implesse dicitur, sed merendo. Fit autem de consuetudine Scripturarum quasi schema dubitantis, et sub rogatione, quid ueniat, nunciantis. Da eis, Domine: quid dabis eis? uuluam inquit, sine liberis, et ubera arentia. Ea, inquit, plaga  condemnet, sciantque se internecione delendos. Supra enim dixerat, quod si enutrissent filios, orbitatem illorum illico sustinerent, nunc autem 448 addidit, arida ubera, et prodigialem sterilitatem feminis, ingerendam, ut populorum, quos depasta est captiuitas, etiam reparatio desperetur.

uers. 15-17.---Omnes nequitie eorum in Galgal, quia ibi exosos habui eos, propter maliciam adinuentionum eorum. De domo mea eiiciam eos, non addam ut diligam eos, omnes principes eorum recedentes. Percussus est Effraim, radix eorum exsiccata est: fructum nequaquam facient. Quod si et genuerint, interficiam amantissima uteri eorum. Abiiciet eos Deus meus: non audierunt [e 1Kb] eum, et erunt uagi in nationibus. In Galgal quidem precipue idola coluisse referuntur, et ideo omnes eorum nequitias ibi collectas esse, pronunciat, propter quas eosdem se odisse testatur. Putauerunt autem quidam, quia propter Saulem, loci quoque huius sit recordatus propheta. In Galgal enim suscepit gentis ipsius principatum; que quoniam, Ieroboam  auctore, uitulos uidelicet consecrante, deliquerat, ideo pro occasione presentis reatus, etiam illum originem accusat erroris, cum, sacerdotum regimine fastidito, esse sub regibus ad similitudinem uicinarum gentium, concupiuit. Sic ergo ait, Omnes nequitie eorum in Galgal. Ac si diceret, ista que nunc deuorauit impietas, inde habuit caussas, illic suscepit exordium, ubi rempublicam de sacerdotali ad regiam transtulerunt. Sed hic sensus uideretur esse subtilior, ille autem clarior et ualidior, institute concionis tenore, in Galgala et in aliis locis cultum arguit idolorum, propter cuius errorem, eiecturum se eos de domo sua, iustus arbiter comminatur, eique sententie, aliud quod magis urat, adiungit: id est, Non addam ut diligam eos. Quod et in principio filia illa, Absque misericordia, futura signauit. Eiiciendas autem de domo sua tribus, id est, de terra Repromissionis, annunciat, quia quantum ad Templum respicit, olim ab eo, Ieroboam regis per funesta commenta, discesserant. Seueritatem igitur,  qua de finibus propriis eiiciuntur profani, fixam in eos mansuram promittit, ut uideatur nullius misericordie successu temperanda. Quod, quoniam graue animaduersionis pondus docebat, statim caussam que esset magna, subiecit. Omnes enim, ait, principes eorum recedentes. Quod utique ita posuit, non ut solos optimates lapsos in peccata signaret, sed ut de uulgi iniquitatibus dubitatio nulla remaneret, cum nec de principibus aliquis, qui non a cultu Dei recederet, exstitisset. Reliqui sane uersus geminant sententiam paulo ante premissam, idest, per quam eis et orbitatem et sterilitatem pariter fuerat comminatus. Percussus est Effraim: radix eorum exsiccata est, fructum nequaquam facient. Quod si et genuerint, interficiam amantissima uteri eorum. Abiiciet eos Deus meus, quia non audierunt eum, erunt uagi in nationibus. Ipsos, inquit, hauriet captiuitas, sobolem uero eorum, qua nichil dulcius est parentibus, calamitas multiplex uariaque consumet.




CAPUT X.


uers. 1-3.---uitis frondosa Isrel, fructus adequatus est ei; secundum multitudinem fructus sui, multiplicauit 449 altaria. Iuxta ubertatem terre sue exuberauit [f 8Kb] a simulachris. Diuisum est cor eorum, nunc  interibunt. Ipse confringet eorum simulachra, depopulabitur aras eorum, quia nunc dicent, Non est rex nobis, non enim timemus Dominum, et rex quid faciet nobis? Una eademque materia est per quam prophete currit oratio, id est, populi illius exaggerare crimina, denunciare supplicia, et ideo plerumque similes, et eosdem retractat colores; quantum tamen potest, aliquid quo nouentur, admiscens; igitur frondosam uitem nominans Isrelem, fructum ei adequatum esse pronunciat. Hec autem uinea, cum translata de Aegypto, terram Repromissionis implesset, diffusis, inquit, constitit leta palmitibus, et tantam ubertatem fructuum, id est, filiorum nepotumque produxit, ut angusta terrarum quas acceperat spacia redderentur. Sed, quid profuit auctus sobolis contigisse, cum ita in contrarium erumpere studuerint, ut in meas contumelias, qui tanti muneris auctor fueram, pro numero multitudinis armarentur, et quasi copias suas sceleribus equare contenderent: publice priuatimque deos sibi quos colerent, fabricarent? Sicque illa uitis,  que de electorum patrum fuerat stirpe plantata, in botrum amaritudinis, et in palmitem Sodomorum est conuersa, ut tam populares quique, quam principes, non tantum neglexisse iustitiam, sed eam etiam impugnasse gauderent. Ergo Diuisum est cor eorum, nunc interibunt. Idest, intentione tota a me separati sunt, et a cultu legis firmata discessere sententia. Quid superest, nisi ut fixa clade depereant, atque opinionis sue intelligant uanitatem, qua se ita assueuerant consolari, ut dicerent, meliorem statum suum uel sub captiuitate censendum, quam cum a sanctis 450 aut pontificibus gubernabantur aut regibus? Inter se igitur, ait, per impudentiam colloquentur, quoniam  tunc sicut quamdam obtineant libertatem, qua nec legi cogantur obedire, nec regi; quippe quorum principem hostis abduxerit, et qui religionis iugum, antiqua profanitate, depulerint. In his ergo, ait, sceleribus gestientes, felicitatem putant, quod non ad diuturna regum suorum uocentur officia, sed procul degentes annua uictoribus tributa dependant. Sicut enim illi, de quibus ait Apostolus, Desperantes, semetipsos tradiderunt impudicitie in operationem immundicie omnis et auaritie ; uel sicut illi quos innuit propheta, quia dixerunt, Linguam nostram magnificabimus, labia nostra a nobis sunt, quis noster est dominus ? ita et de istis beatus Osee pronunciat, quod eo usque profanitatis eruperint, ut uel dixisse uel dicere posse uideantur, Non est rex nobis, non enim timemus Dominum, et rex quid faciet nobis? idest, a diuini timoris molestiis sumus absoluti, nec habemus regem, qui hanc dictorum licentiam possit ulcisci.

Quod quoniam grauem bene consideranti mouit  horrorem, increpat et exclamat, [uers. 4.] Loquimini uerba uisionis inutilis et ferietis fedus et germinabit quasi amaritudo iudicium super sulcos apri, scilicet quibus cordi sit, tanta dementia iniisse uos fedus cum extremis calamitatibus, sentietis, adeoque omnes uestre regiones diuersis cladibus implebuntur, ut in ipsis terris pericula magis uideantur pullulare quam germina. Competenter autem, quia eos non negligentia, sed studio deditaque opera peccauisse signauerat, sulcos nominauit, impressos aruis, in quibus amaritudo iudicii, id est, uindicte seueritas nasceretur. Ideoque se nossent, quod seminauerant messum ire.




LIBER TERTIUS.



CAPUT X .


uers. 5. 6.---uaccas [a 1Kb] Bethauen coluerunt habitatores Samarie, quia luxit super eum populus eius, et editui eius super eum exultauerunt in gloria eius quia migrauit ab eo. Siquidem et ipse in Assur delatus est, munus regi ultori. Effraim confusio capiet, et confundetur Isrel in uoluntate sua. Hunc locum traditio [b 1Kb] Iudaica ita consueuit exponere, illis uidelicet temporibus, quibus necdum fuerant Isrelite ad Medorum arua translati, sed in propria adhuc regione sistentes, Assyriis tributa pendebant, exhausto erario, uitulos quos colebant pro uectigalibus [c 1Kb] Assyrio fuisse directos. Quos tamen, cum Ieroboam aureos fabricasset, ab Aedituis suis, quibus 451 eorum fuerat delegata custodia, ere fuisse mutatos. Cum ergo necessitas exstitisset, ut ad supplementum tributorum etiam uituli mitterentur, luxerunt quidem populi, qui se estimabant numina perdidisse: fraudis uero conscii [d 1Kb] resultauere custodes, quia translatis alio simulachris,  etiam inquisitionem furti ulterius timere desiissent. Quamuis autem huic sensui occasionem prestitisse lectio uideatur, tamen potest etiam sub tenore institute ab initio explanationis liquere, ut postquam comminax denuntiarat auctoritas, quod per sulcos agri, amara miseris ultio germinaret, statim caussam indignationis, suo more, subiecerit. uaccas Bethauen,  inquiens, coluerunt habitatores Samarie, id est, regie ciuitatis, qui alios debuerant ab errore reuocare, ad exigua oppida, adoratum uitulorum imagines, cursitabant. Post que sequentis uersus, per hyperbaton, ordo mutetur, fiatque ista distinctio: quia confundetur populus Samarie, cum [e 1Kb] uilitatem et inutilitatem deorum eius, aduersa detexerint. Nam cogente penuria, etiam ipsi ad uectigalia supplenda iungentur; non plus uidelicet habentes momenti, quam ratio poscit metalli. Et ideo infelix populus eos lachrymis prosequetur, quos paulo ante cum honore maximo et ariolorum gaudiis consecrauerat. Confusio Effraim capiet, et confundetur Isrel in uoluntate sua, cuius tantam nimirum deformitatem et tam acerbum stipendium recognoscet.

uers. 7. 8.---Transire fecit Samaria regem suum, quasi spumam super faciem aque. Disperdentur excelsa idoli, peccatum Isrelis, lappa et tribulus ascendent super aras eorum, et dicent montibus, Operite nos, et collibus, Cadite super nos. Quantum ad diuinam pietatem  clementiamque respicit, inquit, uolueram ut fieret eis terre sue longa et secura possessio, sed grauia eorum sacrilegia restiterunt, et regem, id est; regnum suum, celeri compulerunt [Ant. compulerant] fine deleri: ita ut instar spume aque cursibus innatantis, et profanitas gentis laberetur et dignitas. Cunctis igitur delubris, quorum frequentatu consueuerat  me asperare, hostili igne consumtis, aras eorum dumeta conuestient, ita ut qui reliquus fuerit, uel pudoris sui, uel timoris impulsu delitescere cupiat, si non datur aliter, uel sub montium aliquorum ruinis. Notandum autem, quia hunc uersum et in Euangelio Dominus assumserit , ut metuentium uota signaret, atque de Scripturarum more descendat, prolatas in caussam aliquam sententias ad similia negocia decenter assumi.

uers. 9.---Ex diebus Gabaa, peccauit Isrel: ibi steterunt: [a 1Kb] comprehendit eos in Gabaa prelium super filios iniquitatis. Iam supra temporis ipsius intulerat mentionem, ubi ait, quoniam hi quibus erant prophetarum dicta derisui, ita peccauerint, ut illa Gabaonitarum iuuentus, que uxorem leuite usque ad interitum polluisset. Sed ne esset ieiuna repetitio, quos ibi contulerat, hic proponit dicens: Simile crimen uideri quidem illorum, qui incesta obscenitate peccassent, et horum qui uiros spirituales, stultos  amentesque censerent. Et ideo seuituram captiuitatem ad similitudinem illius cladis, que Beniamitas pene internecione deleuerat. Nunc ergo quasi culparum et momenta penarum ad examinandum 452 suspendens, hanc que est posterior grauiorem pronunciat ultionem. Non utique de nichilo, sed quod illic inter acies decem et unius Tribus diu certamen errauerit, et Gabaonite quamuis exigui numero, magno tamen sint labore superati. Hic uero ita omnes Samaritarum opes, precedentes ultimam euersionem, calamitates euersionesque consumserint, ut nemo esset qui haberet fiduciam resistendi. Ex diebus igitur Gabaa, Isrelem peccauisse pronunciat; sed illo tempore aliquandiu constitisse, ac uirium suarum documenta grauissimis edidisse conflictibus. Nam tertio demum certamine auxilium Dei lachrymis implorantes Isrelite omnes confecere uictoriam. Nunc uero, quoniam non solum in aciem aduersum Assyrios nemo processit, sed neque muros suos uoluerunt tueri, ideo dicit propheta: Ex miseriarum cumulo, quantitatem  etiam debere iniquitatis intelligi. Nam illo, inquit, tempore tam fortiter restiterunt Beniamite, ut aliquandiu nec comprehensi prelio uiderentur. Hi uero decem tribuum populi cum suis regibus atque principibus, quoniam me offenderant, nec steterunt.

Ergo quoniam absque uero certamine in reos promulganda mihi est sententia, [uers. 10.] Iuxta desiderium meum corripiam eos. Quod secundum nostram prorsus consuetudinem uidetur illatum, qui cum indignatione aliqua commouemur, desiderare nos dicimus ultionem, et uoluptatem de reorum afflictione sentire. Nunc itaque eos, iuxta desiderium suum, corripiendos esse promittit. Sequitur enim, congregabuntur super eos populi: id est, quasi ad paratam predam, diripientium multitudo conueniet, ut isti supplicia gemine iniquitatis excipiant. Sic enim ait, corripientur propter duas iniquitates suas. Quarum tamen ut indicauit numerum, ita species non notauit. Possemus proinde dicere, illas iniquitates quas non distinxit, alium prophetam signasse: id est, quod  reliquerint Deum fontem aque uiue, et lacus sibi contritos , uidelicet idola, fabricarint, ex quibus nullum possint sentire refrigerium. Sed quoniam optima est exponendi regula, que de consequentia lectionis assumitur, duas illum iniquitates appellasse, eas nimirum quas in presenti loco arguit, arbitremur: id est, quod non solum ueros prophetas contumeliis et cladibus operiebant, sed et de regione, falsos ac demonibus seruientes de officiis et muneribus honorabant. Per quod utique docebantur, non labi errore, sed studio, qui pari instantia utrumque faciebant, et honorando perniciosos, et detestando salutares magistros. Per contrarium quippe ita gradiens, sanctus ita quisque describitur. Domine, quis habitabit in tabernaculo tuo, aut quis requiescet in  monte sancto tuo? Qui ingreditur sine macula, et operatur iustitiam. Qui loquitur ueritatem in corde suo, et non egit dolum in lingua sua, nec fecit proximo suo malum, et opprobrium non accepit aduersus proximum suum. Ad nichilum deductus est in conspectu eius malignus, timentes autem Dominum magnificat . Propter has ergo duas iniquitates, ea que mihi minus iocunda sit afflictione consumam impios.

uers. 11. 12.---Effraim uitula docta diligere trituram, et ego 453 transiui super pulchritudinem colli eius; ascendam super Effraim, arabit [Ant. orabit] Iudas, confringet sibi sulcos Iacob. Seminate uobis in iustitia, et metite in ore misericordie: innouate [Ant. inuocate] uobis nouale; tempus autem requirendi Dominum, cum uenerit qui docebit uos iustitiam. Affectum indignationis sue, uerbis irridentibus publicauit, ut gentem, que erat penis obnoxia, opportunam dignamque terendis frugibus uitulam nominaret. Cuius sane imbecillitatem, sexu pariter et etate signauit:  quippe quam, supra collatam Gabaonitis, omni ex parte postposuit. Ergo irridendo, eam et uitulam appellat, et pulchram: et earum pressurarum, quas malis studiis meruit, diligentem: non utique quod erumnas suas amare posset afflicta, sed quod ita eis per sententiam necteretur, sicut solent pectora amore inflammata sibi coniungi. Ceruix igitur subiici digna tormentis, estus et auras latum ire promittitur, ut que ei cum de risu comminator insultet, eorum malorum, quibus est dignissima, et cupidam eam pronunciat et peritam. Effraim, inquit, uitula docta diligere trituram, et ego transiui super pulchritudinem colli eius; ascendam super Effraim, arabit Iudas, confringet sibi sulcos Iacob. Ego, inquit, colla Effraim hactenus superba defringam, ut quem docentem indulgentemque contemserit, demum sentiat uindicantem. Nec sane censuram meam utilitas optata destituet: quamuis enim istos subdat exitio, alios eorum sanabit exemplo. Effraim quippe, qui fermentum esse noluit, nec medulla pietatis impletus est,  sed totus in paleas leuitate mentis euanuit, sustinebit exurentem se arearum laborem. Iudas uero feliciore conditione succedet iugo timoris, nam defixo preceptorum uomere, inter bonum malumque discernet; glebamque pectoris sui, studiis religionis edomans, sementem scientie cum opere iustitie et misericordie collocabit, eamque innouatis noualibus, de quibus uidelicet exegerit siluestria uirgulta, concredet, ut competens tanto opere respondere possit ubertas. Quod eo tempore uidetur impletum, quo de manibus Sennacherib, Ezechiam totamque urbem, missum celitus liberauit auxilium. Denique sequitur, Tempus autem requirendi Dominum, cum uenerit qui [Ant. quod] docebit uos iustitiam. Beatum quippe Ezechiam, commendande religionis studium habuisse, ita ut principis et doctoris munus impleret, sacri loquuntur Annales. Neque enim Tribus sue incolas ad cultum Dei reuocasse contentus, per uicinas etiam regiones, in quibus aliqui de Isrel capto translatoque remanserant, nuncios atque edicta dispersit, ut ad  cultum ueri Dei, repudiatis idolorum reuerterentur erroribus. Hoc est ergo quod dicit, Ierosolymitas messum ire misericordiam, cum ad requirendum 454 Deum, principis quoque iustitiam eos docentis [Ant. docentes] deuotio concitaret. Quod sane opus atque munus licet sub Ezechia breuiter uideatur effectum, tamen plenius a Domino nostro, qui rex regum est, dominusque dominorum, per quem non uni Tribui aut regioni, sed uniuersis terris atque nationibus lux pietatis ostensa est, et uirtutum disciplina contradita, docetur effectum. Propter quod et Apostolus dicit, Ecce nunc tempus acceptabile, ecce nunc dies salutis , nec ullam in ullo dantes offensionem, ut non maculetur ministerium. Tunc siquidem requirendi Dominum opportunum tempus  apparuit, cum uerbum caro factum est, ut habitaret in nobis: et uidimus gloriam eius, gloriam quasi Unigeniti a Patre, plenum gratie et ueritatis . Sed uideamus et impietatem.

uers. 13.-15.---Arastis [a 1Kb] impietatem, iniquitatem messuistis, comedistis frugem mendacii: quia confisus es in uiis tuis, in multitudine fortium tuorum. Consurget tumultus in populo tuo, et omnes munitiones tue uastabuntur, sicut uastatus est Salmana [b 10Kb] a domo eius, qui indicauit Baal in die prelii, matre super filios allisa. Sic fecit uobis Bethel a facie malitie [Al. militie] nequitiarum uestrarum. Per occasionem Effraim, cuius peccata per totum fere uolumen exaggerat, mentio Iude fuerat intromissa: in quo, quid deuotio et fides, periculorum tempore meruisset, apparuisset. Hunc ergo commemorationis excursum breuiter adnotasse contentus, ad ordinem suscepte actionis reuertitur, et arguendis sceleribus Isrelis, insistit. uos uero, Samarie populi, inquit, oppido secus quam Iuda sepe ac Beniamin, cum in discriminum extrema  uenisses, nequaquam in Deo, sed in tuis conciliis agminumque tuorum uirtute es confisus. Fructum ergo recipies competentem, ut populum ac munitiones tuas hostilis tumultus interimat atque subuertat, atque ad similitudinem impiissimi ducis, cui Salmana fuit uocabulum, consumaris: quem sicut in libro Iudicum legimus, Gedeon patitus uictoria, extinxit, et uel cum ipsis necessitudinibus, quas nomine misere parentis ostendit, uel cum ipsa in qua regnauerat urbe, que uideri potest mater appellata, consumsit . Sicut ergo Salmana, inquit, Gedeon qui Baal idolum dextruxerat, internecione deleuit, ita et tibi fecit Bethel: in qua urbe uidelicet, statuisti idola, que Dei tui desertor, adorares. More autem Scripturarum, ut cumulum profanitatis exprimeret, eadem uerba geminauit dicens: Sic fecit uobis Bethel, a facie malicie nequitiarum uestrarum. Ergo facies malicie ex multiplici iniquitate composita, nichil aliud gestit ostendere, quam dignum illos stipendium,  captiuitatem uidelicet, pro suis moribus percepisse.




CAPUT XI

455 uers. 1.---Sicut mane transit [alii transiit.], pertransiit rex Isrel, quia puer Isrel, et dilexi eum, et ex Aegypto uocaui filium meum. Iam supra dixerat, Transire fecit Samaria regem suum, quasi spumam super faciem aque. Et nunc ergo idem repetere curauit, dicendo: Sicuti mane transit, pertransiit rex Isrel, id est, regnum gentis uestre, peccando desiderastis, peccando etiam deleuistis, omnisque arrogantie uestre pompa consenuit, quia regalis potentia quam ad similitudinem uicinarum gentium, concupistis, nichil uobis, sine auxilio meo, defensionis parauit. Propter quod uos etiam propheta commonuit, Nolite, inquit, confidere in principibus neque in filiis hominum, quibus non est salus. Exiit spiritus eorum, et reuertetur in terram suam, in illa die peribunt omnes cogitationes eorum . Ita ergo nichil illorum uobis insignia,  sicut nec uestra illis, profuere suffragia. Totum siquidem quod uidebantur posse, uel uiuere, ea uelocitate consumtum est, ut non diutius appareret, quam matutina crepuscula, que noctis uidelicet digressu, et diei [Ant. dies] coarctantur exortu, secundum illud quod in simili caussa apud beatum Dauid legimus: Cum exorti fuerint peccatores, inquit, sicut fenum, et apparuerint omnes qui operantur iniquitatem, [c 1Kb] ut intereant in seculum seculi et ultra . Ita ergo et principatus Isrelis adherente criminibus ultione collapsus est, ut non tam floruisse, quam raptim [Ant. raptum] apparuisse uideatur. Quia puer Isrel, et dilexi eum, et ex Aegypto uocaui filium meum. Huius uersus ultimam partem, in personam Domini nostri Iesu Christi beatus Mattheus Euangelii scriptor assumsit, dispensatorie factum esse commendans, ut ad declinandum Herodis furorem, qui Redemtoris nostri persequebatur infantiam, ad Aegyptum Ioseph et Maria pergerent . Oportebat siquidem illud impleri quod propheta pronunciauerat,  Ex Aegypto uocaui filium meum. Quod igitur de populo dictum esset, prophetie textus ostendit: hoc etiam ad personam Domini Iesu Christi posse transferri, Apostolica monstrauit auctoritas, per quem uidelicet ea que Iudeis data erant diuine pietatis insignia, et cumulatius nobis conferrentur, et gratius. Contextio uero explanationis uim censoris ostendit, qui preterite nobilitatis ad hoc inferat mentionem, ut eos grauiter urat, quos degenerasse conqueritur. Enumeratis ergo criminibus, denunciatisque suppliciis, intulit subito memoriam preterite dignitatis, ac si diceret, En dolor! en lachryme! et quod hoc genus hominum est, quod sub tanta uilitate censetur? Post que ueluti suscepta responsione, proclamat: Quia puer Isrel, et dilexi eum, et ex Aegypto uocaui filium meum. Hic ille est, inquit, quem [d 1Kb] sementi impietatis locata, dolores messuisse defleui, quem instar Salmana a Gedeone consumti, populandum esse denuncio. Hic, inquam est, qui regnum suum fecit  aboleri, ut tam celeriter, 456 quam diluculi potest tempus esse, transiret. Hic inquam est, qui de sanctorum stirpe descendens, in ipsis mihi consecratus fuerat exordiis, et inter tot gentes toto orbe dispersas, unus populus qui Isrel uocaretur, electus est: cuius merita, affectione preueniens, meum puerum, meum, inquam, filium nuncupaui, tantumque illi decus, cum adhuc de Aegypto educeretur, imposui, ut et uocibus quodammodo panderetur et rebus, quia tantum inter istum populum et uulgus Aegyptium apud me discrimen uigeret, quantum esse inter optimos filiorum et pessimos seruorum soleret. Cum ergo iam tunc, super omnia liberationis miracula, et libertatis illius dulcia, hoc a me cepisset insigne, ut meus filius diceretur: adeo nunc ad profanitatum ima defluxit, ut mei suique pariter oblitus, solis demonum cultoribus obediret.

[e 1Kb] Qui ad probandum, quam nichil religionis nichilque rationis in istius populi mente resideret, non elaborata,  quibus [a 1Kb] seducerent, admouere commenta, sed quasi pecudes ad exitium paratas, sic eos uocauerunt, et quo uolebant, facili significatione traxerunt. [uers. 2.] Baalim immolabant, et simulachris sacrificabant, id est, ad cultum uariorum Idolorum quibus erant diuersis ritibus seruituri, uocantes se, tanta facilitate sequuti sunt, ut desiderium eiusmodi occasionis habuisse conuincerentur.

uers. 3.---Et ego quasi nutritius Effraim, portabam eos in brachiis meis, et nescierunt quod curarem eos. Interpositi duo uersus, narrationis simplicis abrupere contextum: et per hoc difficultatem intelligentie prestiterunt. Ceterum quod ait, Quasi nutritius Effraim portabam eos in brachiis meis, illi sententie que est prelata, respondet: id est, O puer Isrel, et dilexi eum, et ex Aegypto uocaui filium meum. Post hec autem, quid scelerum perpetrasset interserens, in ordinem commemorande leuitatis reuertitur: quod quidem uidetur ad contestandos indignationis  fluctus ualere: ut non uidelicet uno tenore instituta currat oratio, sed etiam in tempore quo, que sunt olim gesta, recoluntur, uis presentarie conquestionis erumpat, quasi etiam breuis dissimulationis intolerans. Ergo cum instituisset insignia antiqua contingere, ut degenerantis nimirum populi grauaret reatum, et quod spontanea pietate dilexerit eum, et quod filii appellatione decorauerit, exclamauit subito quod aures suas ministris demonum limphantibus permansissent [* 1Kb] , et eos ita celeriter essent sequuti, ut nullum in assentiendo crearent laborem. Quod de impetu, ut diximus, conquestionis incertum si paululum seponas, liquidum habebunt, que sequuntur ad superiora contextum: id est, Quia puer Isrel dilexi eum, et ex Aegypto uocaui filium meum, et ego quasi nutritius Effraim, portabam eos in brachiis meis et nescierunt quod curarem eos: ac si diceret: Non est huius populi noua profanitas, quia signa mentis 457 ingrate inter ipsa mihi ostendit exordia. Nam cum illum filium nuncupassem, beneficiis etiam [b 1Kb] delinimenta  subiunxi, et quasi paruuli mei curam indulgentissimus nutritor exercui. Quidni, cum eum nec uaste solitudinis molesta sentire permiserim: neque noui et longi itineris labore uexari?

uers. 4.--- [c 1Kb] Quasi funiculus eius, id est, sortitio, cum Ade uidelicet primi hominis peccato, e felicitate decidisset, qui paradisi fuerat cultor et habitator effectus, ut in laboratis [Ant, inlaboratis] copiis uesceretur: ita et iste incomparata hominibus, et solis miraculis comparata pabula poculaque suscepit, sicque solis caritatis uinculis eum alligaui ac preceptorum habenis. Ob hoc solum, ut tuti incederent, ora composui [Forte. compescui], ostendens me ideo ad eorum requiem deflexisse, ut opportuna requie ac uoluptate fruerentur: quippe qui non sentirent potentiam deprimentem, sed in illa necessitate per loca uasta cum illis gradientem, exaltatum haberent iugum, idest, remotum, sicut in curribus fieri uidemus, in quibus iuga cum soluuntur, eriguntur. Ille tamen populus nec prouidentiam meam, nec indulgentiam, qua  erat et informandus et sanandus, aspiciens, semper mihi resultantis animum ostendit, donec ad eum, in quo nunc est, statum pertinaci impudentia perueniret.

uers. 5.-7.---Non reuertetur in terram Aegyptiam, et Assur ipse rex eius; quoniam noluerunt conuerti. Cepit gladius in [d 1Kb] ciuitate eius, et consumet electos eius, et comedet capita eorum. Et populus meus ad reditum meum pendebit: iugum autem imponetur eis simul, quod non auferetur. Supra dixerat, uocauerunt eos: sic abierunt a facie eorum: nunc uero noluerunt conuerti, ait: id est, qui a pietate se auocantibus promtam obedientiam commodarunt, nunc, ut a prauis ad meliora remearent, neque uaria sint afflictione compulsi. Nam cum amissis opibus, de seruitutis mutatione contenderent, ut Aegyptiis potius, quam Assyriis subderentur, ne hoc quidem obtinere meruerunt, quoniam immobilis est, que de nostro processit ore sententia: illos uidelicet haud aliis interim, quam Assyriis esse dominis seruituros. Unde in opus  suum ultio inchoata gradietur, ut perrumpat gladius ciuitates, omnemque nobilitatem ferrum pariter flammaque populetur, cunctaque hostes, que solent diuitibus cara esse, diripiant. Sic populus hic olim meus, omnibus uiribus, cunctis etiam solaciis 458 destitutus, ad meum reditum tarda expectatione pendebit, seris uidelicet precibus, et gemitibus ingratis, ut ei auxiliator fieri digner, exposcens. Iugum autem imponetur eis simul quod non auferetur. Inefficaces uidelicet fuisse lacrymas suas rebus probabit, quia non [e 1Kb] refigam istam promulgationem, quam coactus multis eius sceleribus tandem in opus exire mandaui, et quia dixerat manere decretum, iugumque eos Assyrie captiuitatis protinus subituros, schema etiam deliberantis assumit, quali uidelicet ultione reos consumat, proponitque exempla urbium, quas delatum celitus deleuit incendium.

uers. 8-9.--- [f 1Kb] Quomodo dabo te sicut Adama, apponam ut Seboim? Conuersum est in me cor meum, pariter  conturbata est plenitudo mea. Non faciam furorem ire mee, et non conuertar ut disperdam Effraim, quoniam Deus ego, et non homo: in medio tui sanctus, et non ingrediar ciuitatem. Ea que olim fuerunt gesta recolendo, ostendit et Isrelitas non minus quam Sodomitas, uel posse, uel meruisse consumi; se tamen beneficiorum memorem, que in honorem sanctorum parentum etiam immeritis eorum liberis contulisset, non ea usque adeo uelle rescindi, ut eos effusa penitus internecione consumat. Et ideo se quasi paterno affectu motum esse concussumque denunciat, et quandam penitudinem suscepisse, quod Sodomitarum perniciem Isreli, uel sub deliberationis specie, fuerit comminatus: subiicitque continuo, Non faciam furorem ire mee, et non conuertar, ut disperdam Effraim. Id est, non eo usque clementiam meam indignatione mutabo, ut nullum de Isrelitis superesse permittam, Quoniam Deus ego, et non homo: cuius beneuolentiam uidelicet uenis undantibus effluentem, exhaurire non posset offensio , uel cuius dispositionem, dicata semel firmitate gaudentem, ingratorum culpa non mutet. Quod et magister Gentium breuiter indicauit, dicendo: Sine penitentia enim sunt dona et uocatio Dei . Dico enim, inquit, nunquid repulit Deus plebem suam, uidelicet, quam ante presciuit ? nunquam illam patietur impiarum gentium more deleri. Et nunc ergo, cum debitas plagas pollutis denuntiasset agminibus, habere se tamen rationem eorum, quibus sit parciturus, ostendit. In medio, inquit, tui sanctus, et non ingrediar ciuitatem. Hunc uersum [a 3Kb] Hieronymus cum uellet exponere, perrexit enumerare, qui ciuitates 459 condidisse legerentur, et ait primum Cain urbis sibi presidium comparasse, postea etiam nonnullos criminibus insignes fuisse urbium conditores. Et ideo, Deum commendantem proprie reuerentiam sanctitatis, dixisse, quoniam ciuitatem caueret intrare: atque in hunc modum perrexit asserere [Ant. porrexit], sanctos quosque, et uitam suam philosophie  mancipantes, celebritatem urbium declinare, et montium secreta diligere. Talem autem explanationis colorem, quis sine irrisione consideret? Neque enim hic Deus noster, dicendo se non ingressurum ciuitatem, urbes generaliter pronunciauit horrere, de quo dictum legimus: Diligit Dominus portas Sion super omnia tabernacula Iacob. Et, Deus in medio eius non commouebitur: Adiuuabit eam Deus uultu suo . Sed quoniam commemorationem induxerat Sodomorum, uicinarumque urbium, quas sicut in libro Geneseos legimus , ut deleret, ingressus est, dixeratque: Quomodo dabo te, Effraim? quomodo expugnabo te, Isrel? Quomodo dabo te ut Adama, ponam te ut Seboim? intuleratque continuo: ut non faciam furorem ire mee, et non conuertar, ut disperdam Effraim, consequenter adiecit: Quoniam Deus ego, et non homo: in medio tui sanctus, et non ingrediar ciuitatem: id est, de omnibus populis uos elegi, quibus peculiari numine presiderem, idque in honorem  parentum uestrorum, qui mihi acceptissimi uixerant,  decreui atque promisi, quod et si offensionem meam sacre legis temeratione meruisses, uisitarem iniquitates tuas, misericordiam autem meam non penitus auferrem, ut te nimirum sinerem internecione consumi, memoriamque tui nominis prorsus aboleri. Et quoniam Deus ego, et non homo: cuius scilicet decretum uariatio nulla conuellit: ideo in medio tui uersor quidem eterna sanctitate conspicuus, per quod in peccata tua castigator insurgo, et federa que cum patribus tuis sunt percussa, non temero: urbes tamen tuas nequaquam ita ingrediar, ut Sodome portas, cum delenda esset, intraui. Et quoniam intulerat de prosperorum parte sermonem, non fuit contentus dixisse, quia nequaquam Isrelite 460 instar aliarum gentium disperirent, sed quid etiam aliud de eis ordinauerit, misericors percurrit, atque illius temporis, quo soluta captiuitate ad solum patrium reducendi essent, intulit mentionem.

uers. 10. 11.---Post Dominum ambulabunt: quasi leo rugiet, quia ipse rugiet, et formidabunt filii maris.  Et uolabunt quasi auis ex Aegypto, et quasi columba de terra Assyriorum: et collocabo eos in domibus suis, dicit Dominus. Quid utique, ait, mirum si ultionem tum maxime calentem pietas nostra moderetur, cum in hoc ipso iam tempore gaudia conferende liberationis informem, nec celatum esse uelim, quanta eos maiestate, et de seruitute barbara liberare, et ad regionem patriam reuocare disponam? ueniet, inquam, tempus ut, me uindicte operam capessente, filii maris, hostilium uidelicet turba nationum, haud leuius terreantur atque diffugiant, quam gurgites Rubri maris, Isrel transeunte, sunt discissi: [b 1Kb] eadem iussionis potentia in principem Aegyptiorum reflui, qua in salutem piorum fuerant paulo ante suspensi: Tam igitur ex Aegypto, quo post Babylonium triumphum Isrelite confugerant, quam de Assyriorum regione, quo eos Sennacherib abduxerat, quasi columbarum agmina reuertentes, nidos pristinos, auitas uidelicet regiones, stabili habitatione complebunt.

 uers. 12.---Circumdedit me in [c 2Kb] negociatione Effraim,  et in dolo domus Isrel. Iudas autem testis descendit cum Deo, et cum sanctis, fidelis. [Incipit CAPUT XII.---uers. 1.---] Effraim pascit uentum, et sequitur estum. Tota die mundacium et uastitatem multiplicat, et fedus cum Assyriis iniit, et oleum in Aegyptum ferebat. Cum inter comminationis fremitus, quos illius temporis ratio postulabat, per excessum breuem, liberationis gaudia contigisset: ad consequentiam suscepte actionis regressus, Effraim studia, uel quasi mestus, uel quasi indignatus exsequitur: sedulo curans, sicut frequenter notaui, denunciatis suppliciis subtexere species magnitudinesque culparum, que nichil inuidie commotioni eius relinquant, ostendantque illa 461 supplicia non uitio, sed iudicio fuisse prolata. Sic ergo que sunt per excessum interiecta, ponent facilem presentis uersus ad superiora contextum: id est, Iugum imponetur eis, quod non auferetur. Cum itaque Circumdedit me in negotiatione Effraim, et in dolo domus Isrel, idest, sicut quidam  negotiator malus, fraude quam mihi intulisset populus, letabatur, putabatque cum precabatur se illudere, nec quia clementiam meam nouerat subuenire uexatis, plagarum tempore suum confitebatur errorem; sed quia cor eius non erat rectum mecum, nec emendationem fideliter promittebat, instar illius Pharaonis, qui ubi primum a calamitatibus respirasset, ad flagitia recurrebat. uel certe, ut in ipso libri uolumine exprobrauit propheta, quia aurum et argentum ceteraque, uel ad uictum, uel ad cultum pertinentia, que a Deo susceperat, idolorum cultui mancipabant: idem nunc quoque uoluit intelligi, negotiatum Effraim in suam contumeliam, conquerendo: cum uidelicet mentiretur se ab idolis, cuncta que a Deo perceperat, consecutum. Sed cum decem Tribus sub regibus, qui in titulo preferuntur, his quas diximus iniquitatibus sorduissent, Iudas adhuc aliquantum a fratre dissimilis descendit cum Deo testis, et cum sanctis fidelis. Id est, religiosum ducem Ezechiam secutus, studuit maiestatem diuine protectionis, et fidem promissionis  ostendere, atque in eius uiribus, salutis sue fiduciam, uel inter extremas miserias collocauit. Sicque liberari, mirabili defensione, promeritus, ostendit nec patres suos fuisse deceptos, qui hunc unum Deum tota mente coluissent, nec se potuisse diluuio captiuitatis operiri, qui ueraci propugnatione gauderet. Ad competentes igitur fines populus uterque peruenit, ut uerum Deum sequutus et Iudas patrum sanctorum et miraculorum testis euaderet. Samarite uero, sicut falsos deos, relicta ueritate, coluerunt, ita uentis pasci, secuti estum, id est, uanitates et perniciem, deteguntur. Relicta quippe propugnatione Dei, que meritis erat impetranda, non precio, tum ab Assyriis, tum ab Aegyptiis auxilia mercabantur, et Assyriis uidelicet pecuniam, et Aegyptiis oleum, id est, munera soli fertilia, destinando, per unam quippe speciem, multa signauit. Quod ergo secutum est audiamus.

uers. 2.---Iudicium Dei [Al. Domini] cum Iudas et  uisitatio super Iacob. Iuxta uias eius, et iuxta adinuentiones eius reddet ei. Nomine Iacob, decem tribuum populos indicauit. Diuersitas studiorum, inquit, diuersitatem quoque [a 1Kb] expugnationis exegit, ut iudicium Domini pro Iude salute consisteret, Samaritas uero uisitatio seuera percelleret.

uers. 3. 6.---In utero supplantauit fratrem suum, et in fortitudine 462 sua directus est cum Angelo. Et ualuit [Al. inualuit] ad Angelum, et confortatus est, et fleuit, et rogauit eum: in Bethel inuenit eum, et ibi locutus est nobiscum. [b 1Kb] Et ad Dominum Deum tuum conuerteris: misericordiam et iudicium custodi et spera in Deo tuo semper. Recordatur ut supra cepit, nobilitatis antique, ut quicquid honorum stirps electa promeruit, uel quicquid uirtutis ostendit, ad arguendam [c 1Kb] posterorum uilitatem proficiat. Ac si diceret: En quo parente generati, ad que ludibria peruenerunt: quantumque a priscorum degenerauere uirtutibus. Iacob siquidem ita fuit appetens [d 1Kb] glorie, ut antequam in hanc lucem de utero matris exiret, propheticum  inierit cum fratre certamen : quodque uix ipsa natura credi permitteret, plantam germani, cui erat etiam primogenita non fraudibus sed meritis erepturus, inuasit. Auspicium ergo lucis cum testimonio dignitatis assumpsit, ostendens uidelicet, quod placita Deo polleret generositate, cui frugem secuture uirtutis contigisset etiam ante sentiendi tempora, polliceri. Sicque deinceps, cum ad iuuenilem uenisset etatem, et percepta iam primogeniti benedictione conspicuus, trucibus fratris appeteretur insidiis, longum exilium, consilium sancte matris secutus, arripuit: nullisque [e 1Kb] humanis opibus, ceterum Dei tantum, cui apud Bethel sibi apparenti decimas uouerat, confisus et prosperatus auxilio, uirtutum ac uirium suarum magnitudinem, quam ante experimento nesciebat, agnouit. Nam cum post longi temporis spacium, ad habitationem paternam locupletatus rediret, et subito germani territus fuisset occursu, Angelus in specie hominis ei obuiauit, dignatusque  est cum timente luctari, ita sane ut non illum exerta maiestate deprimeret, sed quasi equalis cum emulo, inferiorue certaret. Quod ubi beatus Iacob, ut felix robore, ita etiam prudentia oculatus, aspexit, uidelicet Dominum suum magna pietate se ideo submittere, ut que de serui sui sublimatione disposuerat, indicaret, id est, quod eo protectore sublimandus esset, quo colluctatore, bene extitisset superior, fieretque ad intelligendum idoneus, quod ita eum nemo mortalium uiolaret, ut nec superior natura idipsum posset efficere: proinde cum tam profundum consilium patriarcha sensisset, spiritum illico humilitatis non elationis assumsit, et ut benediceretur ab eo, cui uidebatur preualuisse, lacrymosis supplicationibus depoposcit. Nec illa colluctatoris sui simulatione deceptus est, ut se quasi fortiorem putaret: sed sicut ad ferendum aduersa magnanimus, ita ad dignoscendum occulta sollicitus,  intellexit, ipsum esse qui se comprehensibilibus imaginibus dignaretur induere, quem uidisset apud Bethel, scale a terra in celum pertingentis cornibus innitentem. 463 Ibi ergo breui compellatione didicisse meruit, et quanta esset diuinitas apparentis, et quod serui fidelis officium, sine quo Deo penitus placere non possit, ut omnipotentiam uidelicet credat et fateatur auctoris, eique tota mente per omnem uite sue confidat etatem. Dominus Deus exercituum, Dominus memoriale eius. Id est, ita Dei tui memor esse debebis, ut ipsum semper propugnatorem dominumque fatearis. Sed hoc ad dogma respicit: a parte uero morum, studium iusticie misericordieque [a 1Kb] custodi. Spera in Deo tuo semper, ut, uel cum eo continua uirtute consistas, uel si fuerit interpolata deuotio, ad eum, suscepta emendatione, concurras. Quas uirtutis regulas, ad beatitudinis apicem certo tenore ducentes, et feliciter exercuit, et posteris suis custodiendas reliquit. Unde et ex exiguo loco, in tantum dignitatis ascendit, ut terra Repromissionis ipsius posteris traderetur.

 uers. 7. 8.---Canaam, in manu eius statera dolosa, calumniam dilexit. Et dixit Effraim, uerumtamen diues effectus sum, inueni idolum mihi, omnes labores mei non inuenient mihi iniquitatem, quam peccaui. Cum generosa beati Iacob facta narraret, a quo posteros suos degenerasse conqueritur, Canaam subito intulit mentionem, non ut ad gentem aliam transiret oratio, sed ut more prophetarum, per nimiam indignationem, Canaam ipsos Isrelis posteros nominaret, cui nimirum similiores moribus exstitissent. Hanc autem inuectionis speciem, et apud alios quidem, sed precipue apud beatum Esaiam, et Ezechielem, et apud Danielem, cum senes adulteros conuinceret, inuenimus. Huius ergo tenore censure, in presenti quoque loco commemoratio Canaam, id est, profane gentis inducta est, ut fieret sensus eiusmodi: Sed quid ego uaria insignia paterne generositatis euoluo, a quibus turba ista, quam defleo, tanto spacio dilapsa conuincitur, ut non immerito soboles Canaam nuncupetur?  In eius ergo manu, calumnia diligenti statera, sed nimis dolosa, consistit: quod eo ualet, ut ostendam illum non errore, sed studio potius iudicioque delinquere. Ubi enim talis anime uersatur affectus, ut non impetu aut negligentia, sed cum deliberatione, quasi suspensis ab utraque parte ponderibus, nefanda committat, dicitur peccasse sub trutina. De quo sensu illud etiam apud beatum Dauid legimus: uerumtamen mendaces filii hominum in stateris, ut decipiant ipsi de uanitate in idipsum. Cum ergo hoc precipuum sit humani ingenii munus, ut quid obedire debeat, quid uitare, perpendiculo rationis, et momentis collationis examinet, profanatus populus ueritatem in mendacio detinens, admouit quidem stateram negotiis, sed dolosam: melioribus uidelicet deteriora preponens, et noxiis magis quam utilibus adquiescens. Quod autem ait, Calumniam dilexit, potest et ad illud referri, quod in superioribus accusauit: id est, quod tantam impudentiam plebs ingrata, quasi obscena 464 mulier, induisset, ut ei  omnia que uel ad cultum, uel ad uictum, rerum unicus creator contulerat, a suis id se consequi amatoribus mentiretur. Propter quod iratus Dominus, ablaturum se et lanam et linum, que operierant eius ignominiam, repromisit, ut ingratorum scelera deformitas et nuditas secuta conuinceret. Huius autem calumnie denotantur apud beatum quoque Hieremiam.  Nam cum, denunciatis per multos prophetas cladibus, Ierusalem interiisset, atque tota gente Iudeorum in Babyloniam translata, pauci ad colendos agros essent relicti, tantam mentis sue in delinquendo pertinaciam publicarunt, ut dicere non timerent, quia ex quo reginam celi colere, atque reliqua uicinarum gentium idola destitissent, ex illo quoque tempore cuncta eos aduersa sequerentur. Ergo eiusmodi opinionibus, uero et clementissimo Deo quasi calumniam commouebant, falsissime predicando, felices se habuisse dies, cum ab eo discederent, miseros, cum ad illum redirent. Proinde fallax mentis trutina Canaam magis illos, quam Isrelis, fecit posteros nuncupari, non momentaneo, ut diximus, impetu, [b 1Kb] ceterum explorata impietate peccantes: et ideo ueri iudicii pondera non habentes, in rebus breuissimis, et umbrarum instar elabentibus, salutis et prosperitatis sue fiduciam collocabant. Omnes, inquit, labores mei non inuenient mihi iniquitatem, quam peccaui. Id est, cum perpetratis sceleribus urgerentur,  tamen tutos se fore elaboratis opibus autumabant, tantum se opulentie collegisse dicentes, ut ad eos non posset erumna peruadere. His proinde statere sue fraudibus ludebantur, cum, Deo excelso ad [c 1Kb] iudicium operum prodeunte, putarent, quod supellex uaria, uel pecunia conclusa reos protegeret.

uers. 9.---Et ego Dominus Deus tuus, [d 1Kb] ex terra Aegypti, adhuc sedere te faciam in tabernaculis, sicut in diebus festiuitatis. Statere ergo illius, id est, deliberationis tue fraudes, exitu rerum attestante, cognosces, ut, quod ratione noluisti, angore fatearis, me esse unicum Deum tuum, qui te a tempore liberationis Aegyptie, in peculiarem populum sum mihi dignatus adsciscere. Cuius animaduersionem adeo nullis, aut presidiis, aut poteris diuitiis submouere, ut non solum denunciate seruitutis iugum subire tibi necesse sit, uerum statutis sub ea manere temporibus, quibus demum euolutis, gaudia libertatis postrema  gustabis. Ergo hoc sensu, inter comminationis fremitus, aliquid de prosperis uidetur illatum, ut ad confirmationem precessure captiuitatis ualeret, ne quis ambigeret inferendas miserias, quas didicisset, succedentibus prosperis, terminandas. Possemus autem etiam illud adferre, quod ex usu nimirum Scripturarum ueniret, denunciationem permisceri tristium, uel letorum, ut nec continuata gaudia mentes resoluant, nec tristia continua debilitent. Sed priorem sensum loci uidetur iuuare contextus. Denique seuera. 465 ut ceperat, oratione progreditur.

uers. 10.---Locutus sum [e 1Kb] super prophetas, et ego uisiones multiplicaui, et in manu prophetarum adsimilatus sum. Nunquam, uidelicet, deposui curam medendi, sed per prophetas meos, tam loquendo [f 1Kb] restiti, quam gerendo, ut prouidentiam meam intelligerent atque faterentur, qui tanta eis indulgentia consulebam, ut non satis dignas maiestate mea species, in quibus propius eis conuersarer, assumerem in manibus. Ego idem operibus  in oculis prophetarum  non sum dedignatus his assimilari formis siue personis, que etsi clementiam decerent  ut appareret uidelicet Deus noster in his imaginibus, quas dispensatio suscepta poscebat, non que maiestati illius competebant. Sed uideamus reliqua.

uers. 11.--- Si Galgal idolum, tamen frustra erant in Galgal bobus immolantes. Post eorum commemorationem, que clementer egisset, reducta est, unde fuerat inchoata conquestio, suo sensu, eiusmodi: En que scelera ingrate plebis experior post tot beneficia mea, post tot dona, totque miracula; apertos in contumeliam meam sectatur errores, et non aliqua argumentorum subtilitate decepta, confesse amentie subiugatur! Si Galgal idolum: tamen frustra erant in Galgal immolantes bobus. De quo loco, et supra dixit: Omnes nequitie eorum in Galgal. Per caussalem ergo coniunctionem, id est, Si, sententiam conuincentis induxit. Id est, cum nulli sit dubium, solas esse in ipsis locis brutarum pecundum imagines collocatas,  in quibus utique, et si ipsas pecudes statuissent, supplicantibus tamen prodesse non possent: nunc uero, cum rerum uilium uiliora illic simulachra, sentiendique ignara uisantur, neque sibi, neque aliis quampiam utilitatem datura, tamen frustra erant [Al. erunt] in Galgal bobus immolantes: ac si diceret, credereturne hoc committi posse, antequam fieret, ut apertam stultitiam et profanitatem, nichil in se amplius, quam reatum ultimum continentem, plebs quondam uirtutibus clara sequeretur? postque [a 1Kb] illos ritus et maiestate reuerendos, ad uilia fanaticorum instituta descenderet, atque idola, uel mediocriter sapientum subiecta derisui, frustra, id est, absque ulla, uel breuis commodi utilitate suspiceret? Sed cum esset amentia clarior die, si homines pecudibus supplicandum putarent, fore tamen turbas, 466 que sibi a boum imaginibus felicitatem conferri posse arbitrarentur [b 1Kb] ? Nam et altaria eorum, quasi acerui super sulcos agri. Consequenter autem profanos ritus, obseruationum quoque uilitas ipsa conuincit, ut sine  aliquo locorum delectu aras exstruant, et probrosos deos tumultuariis uenerentur altaribus. Ergo quasi cum gemitu et admiratione, quam disseruimus prolata uox est: Si Galgal idolum, tamen frustra erant in Galgal bobus immolantes: nam et altaria eorum quasi acerui super sulcos agri. Sed quid subiiciat, audiamus.

uers. 12. 13.---Fugit Iacob in regionem Syrie, et seruiuit Isrel in uxorem, et in uxore [c 2Kb] seruiuit. In propheta autem eduxit Dominus Isrel de Aegypto, et in propheta saluatus est. Quia non historice narrationis tenore commemorationem intulit antiquorum, sed sub impetu et dolore degeneres posteros arguendi, recoluit facta maiorum: ideo quasi fluctuabundus sermo progreditur, ut inuicem sibi exprobratio laudatioque succedat, obiurgationique pondus predicatio antique [Ant. antiqua] nobilitatis adiungat. Proinde, ut instituerat, labores beati Iacob, qui et Isrel appellatus est, prouentusque dinumerat. Cuius utique  nomine gens tota signatur. Propter quod et ipsius precipue intulit mentionem, atque ut dicere ceperamus, Iacob ille, de cuius stirpe descendunt, consiliis sancte matris obtemperans, in Deo suo tantum spem ac fiduciam future prosperitatis reponens, regionem patriam dereliquit, ac Mesopotamie fines solus atque exul intrauit, nullum habens nisi de generosa  indole commendationis auxilium. Cuius conciliatu statim societatem eius Laban auunculus concupiuit. Et ne gratuitus esset labor generosi iuuenis, amate uirginis nuptias toleranda septennii seruitute despondit: in quo tempore cum magna eius fides industriaque patuisset, seruitutis et nuptiarum geminata conditio est. Hoc est enim quod ait, in uxore seruiuit, id est, officium pastorale pro impetrandis nuptiis, sicut historia narrat, exercuit. Quod autem ait, Et in uxore seruiuit, id est, coniugii mercede proposita, gregem soceri custodiuit. In propheta autem eductus est, quoniam eduxit Dominus Isrel de Aegypto, et in propheta seruatus est. A paruis nempe exordiis, et adeo paruis ut opere mercenario pasceretur, usque ad eam magnitudinem populi diuitiarumque peruenit, ut eum iam Aegyptus tota quodammodo capere non ualeret, atque ut primo felicitati eius inuiderat, sic deinceps liberationi [Sup. inuideret], et Pharao cum suis periret agminibus, illamque attrite Aegypti gloriam, haud humanis uiribus, ceterum  tam declarandis patrum meritis, quam instituendis sacris ritibus, agnosceret se consecutum. Nequaquam uero 467 in duce aliquo bellicoso, sed in propheta seruatus est; uidelicet beato Moyse, qui eum famosis illis, que legimus, miraculis uendicauit. Que ergo erit satis digna conquestio, quod gens, que fuerit tam illustri stirpe conspicua, nunc stultitia insignis, et solis agat famosa criminibus?

uers. 14.---Ad iracundiam me prouocauit Effraim in amaritudinibus suis, et sanguis eius super eum ueniet, et opprobrium eius restituet ei Dominus suus. Commemoratio patrum reddidit filiorum crimen horridius, idque indicat exclamatio subiecta censoris, qui se ad amaritudinem et indignationem, que in peius ultum iret, adactum esse testatur. Et ideo uigore licet pronuntiantis insurgens, a se tamen uindicte ipsius repellit inuidiam, elaboratisque suppliciis Effraim interiisse denunciat, qui salutarium disciplinarum desertor, se prorsus auctore, et degenerauit  et corruit.




CAPUT XIII.

uers. 1. 2.---Loquente Effraim, horror inuasit Isrel, et deliquit in Baal, et mortuus est. Et nunc addiderunt ad peccundum, feceruntque sibi conflatile de argento suo, quasi similitudinem idolorum, factura artificum totum est, his ipsi dicunt, Immolate, homines, uitulos adorantes. Induxit eorum, que a tempore diuisarum tribuum commiserant mentionem, sed eo ordine, quem indignatio magis, quam narratio postulabat. Effraim siquidem in presenti loco, Ieroboam principem diuisionis appellat, qui, ut simulachra uaccarum populus ueneraretur, edixit. Postea uero Baal idoli cultum Achab cum Iesabel suscepit, quam profanitatem Hieu seueritate congrua legitur uindicasse. Proinde ista idolorum consecratio, et prima cepit in populo, et ultimo tempore conquieuit. Sed cum hic sit historie ordo, quem diximus, nunc partem eius mutauit inuectio. Loquente enim Effraim,  id est, ad cultum demonum conuocante Ieroboam, horror Isrelem inuasit. uidelicet enim timorem illico superstitionis assumpsit, et quasi uerum numen extimuit: uel certe eum colendi suscepit effectum, per quem eterno iudici mereretur horreri. Neque hoc perpetrasse contentus, aliis quoque sacrilegiis colla submisit, et Baal instituta complexus, calamitatum  etiam experimenta persensit, neque ullum studium emendationis assumens, ex illorum ruinis, qui uaria hostium inruptione corruerant, uel cum, Hieu uindicante, ipsum idolum cum suis cultoribus delebatur: nullus tamen, inquit, in istis excitari potuit correctionis affectus. Sed nunc, inquit, addiderunt ad peccandum, feceruntque sibi conflatile de argento suo, quasi similitudinem idolorum: non utique quod post tempora Achab uitulorum ceperint simulachra uenerari, sed quod ea, que nec post castigationem reliquerunt, addidisse dicantur. Ipsa enim profanitas, nisi rebellibus studiis augeretur, nec posset esse continua. Factura, inquit, artificum totum est: his ipsi dicunt, Immolate homines, uitulos adorantes. Hoc non sine ratione repetiuit, toto iam uolumine uentilatum, sed ut fieret sensus eiusmodi: Quia leui [a 1Kb] rerum etsi nouitas incauta 468 conciliet, mora tamen examinante profecto uilescunt, nec continua ueneratio, nisi his que certis pollent insignibus, exhibetur. Hic autem cum uilitatem et uanitatem operis, ut ratio,  ita etas longa detexerit: id est, numinibus gentium, non dico potestatem, sed nec formam ullam inesse, nisi [b 1Kb] cum manus opilicum fingendi gnara tribuisset, profanus tamen populus ariolorum uocibus libenter auscultat, nimirum imperantibus, ut uitulis ratione sensuque carentibus supplicent homines, precum ac uictimarum oblatione famulantes:

uers. 3.---Idcirco erunt quasi nubes matutine, et sicut ros matutinus preteriens, sicut puluis turbinis [c 1Kb] raptus, et sicut fumus de fumario. Supra dixerat, quod sanguis eius super caput illius esset, et opprobrium eius restitueretur ipsi, et nunc idem repetiuit, uel execrando cumulauit, quod quoniam extreme se stultitie subdidissent, honorem uidelicet Dei ad simulachra pecudum transferendo, et ipsi ita uiliter disperirent, ut fumus, ut puluis, ut ros, ut nebule matutine solis radiis consumantur.

uers. 4.---Ego autem Dominus Deus tuus [d 1Kb] eduxi te de terra Aegypti: et Deum absque me nescies, et  saluator non est preter me. Horum uersuum est ad superiora contexus, ut fiat sensus eiusmodi: Cum a ceruicibus tuis iugum Aegyptie dominationis excuterem, maiestatemque meam feliciter, cum mancipareris, illustribus illis miraculis intimarem, istud quoque absoluta uoce constitui, ut gens meo cultui semper intenta, nulli unquam alii quasi Deo subdereris, quia nec inuenires alterum, qui tibi prestaret salutem, quia tunc uidebaris elementis seruientibus fuisse colligata.

uers. 5.---Ego cognoui te in deserto, in terra solitudinis. Sed quid nunc ego, inquit, ad sacrilegia tua, quasi noua commouear, cum in illo ipso liberationis tue tempore, talem te, qualis nunc detegeris, id est, ingratum et contumeliosum semper sim expertus? Quod autem, in terra solitudinis, adiicere curauit, illud utique uoluit intelligi, quia non eos semper exempla corruperint: quandoquidem et in illis deliquerint locis, in quibus nullos quos imitarentur habuerunt.

 uers. 6.---Iuxta pascua sua adimpleti sunt, et saturati sunt, et leuauerunt cor suum, et obliti sunt mei. Cum beneficiis meis, inquit, nequaquam deuotione, ceterum improbitate gens tota certabat, quod ut facile clareret, illis temporibus etiam ista connectit, et per inuectionis tenorem, ad presentem, a qua exorsus erat recurrit etatem, breui tamen transcursione sermonis, illius quoque sententie inferens mentionem, que in Deuteronomii Cantico, beato Moyse denunciante, fuerat prolata, id est, Satiatus est, et impinguatus, et calcitrauit dilectus, ut faceret  sibi deos nouos, sicut panem hordeaceum, quos nescierunt patres eorum . Iuxta enim pascua sua adimpleti sunt,. ait, et saturati sunt, et leuauerunt cor suum, et obliti sunt mei. Quam peccatorum seriem ideo premisit, ut ultionem quam illaturus esset, non passione incitatam ostenderet, 469 sed iustitia et ratione munitam. Sequitur enim.

uers. 7. 8.---Et ero eis quasi leena, sicut pardus, in uia Assyriorum. Occurram eis quasi ursa, raptis catulis, et erumpam interiora iecoris eorum, et consumam eos ibi, quasi leo. bestia agri scindet eos. Eas calamitates, quas erat illatura hostium barbaries, docet, iubente se, esse et contingere: nec dedignatur commonitionem suam ferinis imaginibus explicare, quas et scit, licet non nature sue sententie, tamen damnatorum miserie conuenire. Eleganter autem cum inter leonum hiatus, ursum quoque posuisset, feritatem eius stimulis orbitatis exacuit, necubi comparatio illata decresceret: Sicut ursa, inquit,  raptis catulis. Et dirumpam interiora iecoris eorum, qui me uidelicet similibus affecere dispendiis. Nam cum ego hunc populum mihi in filios multa sedulitate formarem, cordaque eorum quasi lambendo componerem, isti me, non solum optatis, sed etiam elaboratis fetibus, orbauerunt, ea uidelicet scelera perpetrando, que perniciem totius gentis exigerent.

uers. 9.-11.---Perditio tua, Isrel: tantummodo in me auxilium tuum. Ubi est rex tuus? Maxime nunc saluet te, in omnibus urbibus tuis: et iudices tui de quibus dixisti, Da mihi regem et principes. Dabo tibi regem in furore meo, et auferam in indignatione mea. Questioni opportuna sententia, et quam non nisi pietatis norma dissoluat. Ex persona enim Dei dicitur, Perditio tua, Isrel, tantummodo in me auxilium tuum. Atqui tunc est fidelium certa defensio, cum in Deo liberationis fiducia [Al. fiducie] collocatur. Et hoc est, quod in profanatis populi moribus beatus propheta per totum uolumen accusat, quia non in Dei, sed in fauorum propugnatione confiderent. Quomodo  nunc ergo, quasi ordine commutato, manifestam Isreli nunciat impendere perniciem, quod eius salus in solius Dei uirtute consisteret? Animaduertenda igitur illa distinctio, que id quod ambiguum putabatur, illustrat: non enim hic irridet fidem plebis, in sola Dei potentia spem sui gaudii reponentis  sed pronunciauit tantum impendere plagarum, ut auxilium ferre nisi diuina uirtute sola non possit. Ergo, imminet, ait, Perditio tua Isrel: tantummodo in me auxilium tuum. Quod si diligenter consideres, non solum non absurde, sed etiam moraliter et de usu sermonis humani uidebis illatum. Inde est enim, quod si quando uel graui morbo aliquem, uel desperabili calamitate oppressum uiderimus, spem eius in Deo esse dicimus: non utique mentis officium, sed pondus cladis, que deprimat, indicantes. Indubitata igitur, inquit, perditio te comprehendet, et de qua nemo nisi Omnipotens possit eruere: quem quoniam tibi  infensum criminibus reddidisti, superest, ut ab exitio inhiante rapiaris. Quem sensum, ut faceret lucere, subiecit: Ubi est rex tuus? maxime nunc saluet te in omnibus 470 urbibus tuis: et iudices tui, de quibus dixisti, Da mihi regem et principes. Secundum consuetudinem prophetalem, illum quoque populis exprobrat errorem, quem recedentes a sacerdotali republica, in appetitu regis, habuerunt. Eum siquidem, quoniam de uicinarum gentium emulatione contraxerant, rebus male cadentibus, consilia quoque, que precesserant, arguuntur, ac si diceret: uetus tibi est ista dementia, ut uidelicet, melius te  tibi, quam me putes posse consulere: de cuius opinionis exordio, principes tibi dari ad similitudinem reliquarum gentium postulasti. Nunc ergo consulentie tue fructus appareat, et contra indignationem meam, regum te tueatur industria. Debebant nimirum docere te, quid prosint potestates iste tuis ambitionibus expetite. Sed transeamus ad reliqua. Dabo tibi regem in furore meo, et auferam in indignatione mea. Quidam [a 1Kb] regem in furore datum Ieroboam, qui separandis tribubus auctor fuerit, acceperunt: ablatum uero indignatione, Osee, sub quo est Isrel captus intellexerunt [Ant. intelligitur]. Quod quidem, licet possit admitti, tamen, quoniam sub futuri temporis pronunciatur, utrumque signauit, id est, Dabo tibi regem, et auferam, intelligi sententia potest habiliori compendio, ut auferendus nimirum Isrelita princeps, dandus uero pronuncietur Assyrius.

Denique, ex more prophetali, post condemnationis sarcinam, que fuisset eius caussa, subiecit: [uers. 12.] Colligata est iniquitas Effraim, absconditum est  peccatum eius: id est, scelera, que multis temporibus perpetrauit, ut nullis essent interpolata uirtutibus, sed funereo cumulata processu, quasi sub aliquo custodita signaculo, in memoria iudicis constiterunt: eorum, inquam remuneratione [b 1Kb] perfectum est, ut amissis libertatis insignibus, seruituti atrocissime subderentur, et eos [c 1Kb] dolores angoresque sentirent, quos femine solent in partubus experiri.

uers. 13.---Ipse filius non sapiens, nunc enim non stabit in contritione filiorum. Iam et supra iisdem coloribus disputauit, quod patefactam stultitiam Isrelis aduersorum attestatione signaret, atque meritorum deformitas, que aliquandiu sub prosperitate latuisset, erumnis demum coarguentibus panderetur. Ergo esse te filium, et non [d 1Kb] sapientem graui testimonio comprobatur, quia in eo tempore quo hostis irrupit, nequaquam stare meruisti. Et quoniam stultitie nomine, prophanitatem notabat, cui decem Tribus, sicut ab exordio uoluminis arguit, toto se  studio manciparunt, ob eamque stultitiam, procella captiuitatis eos arripuit, opportune transit ad Iudam, et eum non solum nomine, sed gestarum etiam rerum pandit iudicio, ut simul ostenderet, qui exitus filios sapientes teneret, sicut etiam eum, qui insipientes manserat, publicasset. Ad prosperiora ergo, que sub Ezechia rege magnis collata sunt miraculis, propheticus sermo commigrat, et ait:

471 uers. 14. 15.---De manu mortis liberabo eos, de morte redimam eos. Ero mors tua, o mors: ero morsus tuus, inferne. Consolatio abscondita est ab oculis meis, quia ipse inter fratres diuidit. Adducet urentem uentum Dominus de deserto ascendentem, et siccabit uenas eius, [e 1Kb] et desolabit fontem eius: et ipse eripiet thesaurum omnis uasis desiderabilis. Primo, ut solet, prosperis pollicendis gaudia liberationis annunciat: postea uero, eadem uoluptate, ultiones accumulat. Ergo, De manu mortis liberabo eos: id est, cum in tantam rerum difficultatem uenerint, ut iniecta manu, mors eos comprehendisse ac tenere uideatur, tunc  ego liberator adueniam. Id autem precipue exprimebat oratio beati Ezechie dicentis, uenisse dies afflictionis et opprobrii, siquidem uenissent filii usque ad partum, et non esset uirtus pariendi. Cum ergo  opibus Assyriis urgerentur, et urbem hostis obsidione clausisset, ita pernicies imminebat, ut iam iamque uideretur miseros uoratura. Sed quoniam diuinum auxilium iustis precibus impetrarunt, edidit illud grande miraculum, et centum octoginta millibus Assyriorum Angelo feriente deletis, liberatio piis uotiua resplenduit: secundum illud quod carmina sancta precinuerant: Iste pauper clamauit, et Dominus exaudiuit eum, et ex omnibus tribulationibus eius eripuit eum: immittet Angelos Dominus in circuitu timentium eum, et eripiet eos . Mors itaque et infernus, rex Assyrius et totus eius appellatur exercitus, quem se extincturum diuina sententia pollicetur: premissoque fragore uindicte, ex suo more subdit caussam, que indignationem illam mouerit. Consolatio, inquit, abscondita est ab oculis meis, quia ipse inter fratres diuidit. Habitum et uerba lugentis assumsit, ut Assyrii crimen augeret, et quasi ex persona Iude, magis de fratris, id est, Isrelitarum, quos in captiuitatem Sennacherib duxerat, quam de  propria calamitate solliciti, dicit oculos suos adeo maduisse lachrymis, ut consolationem recipere non ualerent, quod et rex superbus atque truculentus tristem inter fratres separationem esset operatus, in captiuitatem uidelicet decem Tribus ad regionem Medie transferendo. Ubi sane diligens poterit lector inquirere, cur hec Iude tribui, que discessionem fratris lugeat, adscribatur affectio, cum supra de eodem negotio propheta loquens, impietatem ei exprobrauerit gaudiorum? Nam cum dixisset, Effraim in desolatione erat. In die, inquit, desolationis in tribubus Isrel ostendi fidem: facti sunt principes Iuda, quasi assumentes terminum: super eos effundam, quasi aquam iram meam. Cum ibi de expulsione germanorum letati esse dicantur, per id quod agrorum suorum terminos dilatatos putarent, quomodo nunc inducuntur, expulsionem fratris absque ulla consolatione lugentes? Quod gemina expositione ualebit [Ant. ualebat] absolui: quia enim non de singulis, ut  dixi, sepe personis, sed de totis agminibus sermo est: ideo in illa multitudine diuersos quoque mores intelligimus fuisse, unde et alia ex piorum personis, ex impiorum alia proferuntur. 472 Consequenter ergo aliquantos illic fuisse colligimus, quos germanorum contristaret expulsio: plures uero quos finium delectaret extensio. Sed uideamus iam et alterum explanationis modum, qui ita nimirum ualebit iudici, ut caussis magis, quam personis uideatur aptari. Et necessitudinis quidem uox ista sit, quam prope finem libri propheta constituit, id est, calamitatem se expulsi fratris dolere, et uicissitudinem debitam hostibus imprecari: illud autem, quod quibusdam etiam uoluptatem creauit, ad [f 1Kb] parricidas crimen aspiceret: ut fiat sensus eiusmodi, fuisse aliquos, in quibus profanitas non solum leges, sed etiam nature iura conturbauerit, ut in captiuitate fratrum [g 1Kb] quod debuerunt compati, maluerunt gloriari. Adducet urentem uentum Dominus de deserto ascendentem, et siccabit uenas eius, et desolabit fontes eius, et ipse  diripiet thesauros [Al. thesaurum] omnis uasis desiderabilis. Urentem de deserto uentum Angelum dicit, qui Assyrium sub nocte una deleuit exercitum: non quod in deserto Angeli credantur habitare, quos quotidie  faciem Patris uisere, Euangelica commendat auctoritas , sed quoniam ob uindicte celeritatem, centum octingenta quinque siquidem sub una nocte cesa referuntur, similitudinem ignis assumserit, et deserti ad hoc intulerit mentionem, ut totum illud agmen afflatu potius, quam operatu quopiam uideretur absumtum. Sic enim et beatus Dauid dixerat: Qui facit Angelos suos spiritus, et ministros suos ignem urentem.  Hanc ergo nunc adustionem de locis per ardorem solis inhabitabilibus signauit acciri, qui fontes Assyrios uenasque, id est, regem cum exercitu ac stirpe deleret. Et ipse diripiet thesaurum, etc. Si consuetudinem prophetarum respicias, qui declinationes temporum non satis anxie ac diligenter obseruant, uidetur Sennacherib regis collectam de triumphis opulentiam denotasse: ideo uidelicet illum predicta inflammatione consumtum, quoniam multa crudeliter egerit, nec auaritiam eius direpta satiauerint: et nunc ideo uomere cogatur, quicquid per iniquitatem antea deuorauerat.




CAPUT XIu.


uers. 1.---Pereat Samaria, quoniam ad amaritudinem concitauit Dominum [Al. Deum] suum [a 1Kb] , etc. Paulo ante dixerat: Consolatio abscondita est ab oculis meis, quoniam ipse inter fratres diuidit, et eum effectum quo Isrelis miseretur ostenderat; nunc uero Assyrii internecione descripta, aduersum Samariam rursus incanduit. Quod utique non de uarietate fecit, sed de grauitate sententie. Postquam enim et pietatem et uirtutem ueri Dei, qui superbum regem, quasi nullo negotio consumsisset, ostendit, sicque eum paratum esse ad defensionem piorum, ut gaudiis eorum magnarum gentium impenderet ultiones: merito Samarie, ut disperiret, quasi inflammatus optauit, que suis uidelicet sceleribus effecisset, ut hic tam bonus Dominus non propugnator illius, sed depugnator existeret: ac si diceret: Cum beneficia nostri,  qui eternus est, rectoris aspicio, magis magisque Isrelis crimen horresco, qui uidelicet carere tali presidio laborarunt.

473 uers. 2.---Conuertere, Isrel, ad Dominum Deum tuum, quoniam corruisti in iniquitate tua. Miro contextu procedit oratio. Exclamauerat quippe, quod ad grauandum Samarie peccatum ualeret, sed quoniam idipsum miserando potius quam execrando fecerat, secunda saltem remedia, que uulneri medicentur apportat: et quia noluerunt continue deuotionis presidia complecti, subsidia penitentie et emendationis assumant. Si ergo te faciunt, o tu Isrel, uel pericula meliorem, conuertere ad Dominum Deum tuum, a quo nunquam debueras auerti: et illud ipsum quod in tua iniquitate corrueras, exsecratus, munera confessionis assumito. Hoc est enim, quod ait:

uers. 3.---Tollite uobiscum uerba, et conuertimini ad Dominum, et dicite ei: Omnem aufer iniquitatem, et accipe bonum: tu enim solus potes reatum, quo  premimur amouere. Quid autem bonum sit, quod ut acciperet, obsecrabat, sequens uersus ostendit, Et  reddemus uitulos labiorum nostrorum. Sic enim carmina quoque sancta docuerunt, ut immolemus Deo sacrificium laudis , quia grata ei sit oblata ex puro corde laudatio super uitulum nouellum, ungulas et cornua producentem. Eloquere ergo aduersum te, Isrel, iniustitias tuas Domino, quarum cupis remissionem mereri. Sed quid his adiiciat, audiamus.

uers. 4.---Assur non saluabit nos, super equum non ascendemus, nec dicemus ultra, dii nostri, opera manuum nostrarum: quia eius qui in te est, misereberis [b 1Kb] populi. Quod ait, Assur non saluabit nos, de exemplo Iude uidetur assumtum. Nam Regum narrat historia , quoniam cum Rapsaces nomine dux Assyrius missus regis Sennacherib, ad compellendos atque terrendos eos, qui Ierosolymis clausi fuerant, aduenisset, inter cetera, que gloriose ac superbe de Assyriis predicabat, adiecit quod duo millia equorum Sennacherib esset paratus educere, quorum sessores totus Iude exercitus non  possit offerre: et qua dementia aduersum se tanti principis copias incitarent. Si saluti sue proinde consulerent, eius dederentur imperio, qui non minus subiectis liberalis, quam seuerus contumacibus appareret. uerum incole Ierusalem in solius Dei uirtute liberationis sue fiduciam reponentes, comminationum hostilium taciti spreuere iactantiam. Ad Iude ergo confidentis exemplum, etiam Isrelem sermo nunc [c 1Kb] monentis instituit: ut ipse uidelicet longa seruitute correctus, iam deuotionem incipiat fratris imitari, quam ille tempore Assyrie obsidionis ostendit. Nec dicemus, inquit, ultra, dei nostri, opera manuum nostrarum. Id est, desinemus, que manu artificum fiunt simulachra uenerari, postquam et fratre teste cognouimus, quia populi in tuo cultu 474 permanentis misereri bonus arbiter non desistas. Huic autem uestre confessionis oblatui, quid a Deo nostro referatur, accipite.

uers. 5-8.---Sanabo contritiones eorum, diligam  eos spontanee: quia auersus est furor meus ab eis. Ero quasi ros [d 1Kb] Isreli, germinabit quasi lilium, et erumpet radix eius quasi [Al. ut] Libani. Conuertentur sedentes in umbra eius, uiuent tritico, et germinabunt quasi uinea, memoriale eius sicut uinum Libani. Diuersis comparationibus et liberationis dulcia, et libertatis insignia, et amenitatem excultorum describit aruorum, que sicut tempore nimirum quo persultat hostis, squalore plurimo uestiuntur, ita cum securitas pacis cultorum exercet industriam, et ubertas passim uisitur et uenustas. Sic ergo, Isrel, cum captiuitatem tuam prospera, que sunt promissa depulerint, pulchritudo te libertatis et letitie dulcedo ita implebit ac uestiet, ut non uilibus quibusque germinibus, sed liliis et rosetis [Al. rosis] stillantia prata uisantur: mea quippe clementia meaque gratia, instar tibi roris illabitur, ut omni pedore deposito, [e 1Kb] inuocationis ornamenta percipias. Quod ne tibi dubites pro magnitudine sui posse contingere, procedit in fratre, id est, in Iuda de Assyriis manibus liberando.  Qualem ergo illi gloriam [f 1Kb] conferet optata quidem, sed uix sperata libertas: talis etiam te manebit,  si tamen dignus cui conferatur, appareas. uiuetis quippe tritico, et germinabitis quasi uinea, que translata ex Aegypto, Palestinam latis finibus occupauerat, et memoriale uestrum sicut uinum erit Libani: id est, glorie uestre erit tanta flagrantia, quanta uini quod optimum in monte Libano generatur.

uers. 9.---Effraim, quid mihi ultra idola? ego exaudiam et dirigam eum, ut abietem uirentem, ex me fructus tuus inuentus est. Que cum ita sint, inquit, ut disputatio nostra perdocuit: id est, unam hanc esse uiam salutis, quam cultus nostri numinis religioque patefecit: ponite profanitati [Ant. profanitatis] saltem modum, cuius nunquam sentire debueratis exordium: et uni, qui uerus est, Domino, tota fide ac deuotione coherescite: nec ueritatem eius in mendacio tenendam putetis, ut incommunicabile nomen idolis adscribatis. Sed scitote, quod non solum preceptis, uerum ipsa negotiorum uoce didicistis, me unum esse, cuius sicut cultores eterna felicitate potiantur,  ita desertores eternis miseriis obruantur. Ego sum enim qui exaudio supplicantes, qui possum et soleo sanare contritos, dirigere contortos, fecundare steriles, inuenire pereuntes, suscitare mortuos, et in eam celsitudinem, quos uegetauero, sublimare, ut de palmis aut rubis in abietes et cupressos profecisse uideantur.

475 uers. 10.---Quis sapiens, et [a 1Kb] intelligit ista? intelligens et sciet hec? quia recte uie Domini, et iusti ambulabunt in eis: preuaricatores uero corruent in eis. Merito uolumen suum admiratione conclusit, cuius utilitatem et per precepta et per exempla monstrauerat. Simul, ut doceret, caussam omnem peccatorum et miseriarum de stultitia contigisse, laudauit sapientem, qui omnia que sunt disputata perpendens, utilitatem uiarum sacrarum finemque cognosceret: quod per eas iusti uidelicet cum seueritate graderentur, preuaricatores autem quique corruerent, admittendo uidelicet sacrilegia,  et exitia sustinendo. Notandum sane quod etiam loca ista, que secundum predictam a propheta historiam, prout captus noster ferebat, exposui, etiam ad maiorum rerum significationem possint ualere. Nam illud quod de Sennacherib dictum est, Ero mors tua, o mors, ero morsus tuus, inferne, etiam de ampliore negocio, secundum quod gentium magister ostendit, accipi potest. Nam cum ad Corinthios super manifestanda resurrectione loqueretur: Ubi est, mors, inquit, aculeus tuus? ubi est, mors, uictoria tua? Deo autem gratias, qui dedit nobis uictoriam per Iesum Christum Dominum nostrum . Hic enim quasi uentus urens, quippe qui ignem uenerit mittere super terram , de deserto 476 ascendisse perhibetur, quia de utero uirginis, ad quam secundum nature leges uir quasi cultor [b 1Kb] cesserat, germinauit: et uenas mortis fontemque eius fecit arescere, ut non haberet ius secundo repetendi eos, quos semel in eterna gaudia Redemptor suscitasset. Incarnationis siquidem ipsius sacramento, ros gratie  in Ecclesiarum arua descendit, ut passim diuersis uirtutibus fructuosa uitis liliaque prodirent, et fieret multiplicationis fidelium tanta felicitas, quanta esset agri pleni frugibus, fructibus, floribus gloriantis. Sicque conuertentur sedentes in umbra eius, idest diuerse nationes sub protectione Ecclesie requiescere concupiscent, ut et corporalis, et spiritualis uigoris alimoniam in uino, et tritico consequantur. Igitur illa, que sub Ezechia est, impleta liberatio, a libertate, quam Christus tradidit, et cumulatius explicetur, et gratius. Quis sapiens, et intelliget ista? [c 1Kb] Intelligens, et sciet hec? Quia uidelicet positus sit Dominus in ruinam et resurrectionem multorum: nec per calles eius confidenter incedant, in quibus sectatores criminum collabuntur, nisi qui ex toto pectore confitentur Christum Dei esse uirtutem Deique sapientiam, unusque cum eo fieri spiritus, uotis studiisque contendunt.






COMMENTARIUS IN IeL PROPHETAM [a 1Kb] . *



[PROLOGUS.]

 477 Cum ad hec prophetica, uel abdita, uel si competentius nemora dixerim, audax quidem, sed amminiculis religionis potius quam temeritatis innexus, percunctator accederem: si frui sensibus liceret, [b 1Kb] haud plebeia luce perspicuis, sed arcano splendore reuerendis, quam Editionem assumere  delegissem: notaui uidelicet ultimam que secundum Hebreum uocatur, quod in ea magis elocutionum esset integritas, que uel docentis affectum, uel comminantis exprimeret. Ipsius ergo Translationis iudicio [Forte indicio] comperimus, alium esse XII. Prophetarum ordinem apud Hebreos, [c 1Kb] quam  quem uulgatior Editio continet. Per illud, quod non in omnibus prophetis indices temporum tituli prelegantur, neutiquam incertum fit, quibus etatibus eorum singuli prophetauerunt: quandoquidem traditio per manus missa commendet, sub illis 478 regibus eorum, qui sine titulis leguntur, uiguisse doctrinam, sub quibus ante eos prophetauerint, qui titulis instruuntur. Proinde et beatus Iel uideris an equeuus inter ceuos sancto Osee, quem ante eum legimus, comprobetur: eorumdem uidelicet regum crudelitatem contumeliasque perpetiens, eadem sacrilegia populi furentis accusans, eadem impendentia criminosis tormenta denuncians.



CAPUT PRIMUM.

Incipit autem ab admirantis potius, et quasi commiserantis affectu:

uers. 1.---uerbum Domini, quod factum est ad Iel filium Fatuel. Hoc, inquit, doctrine, imo censure munus imposuit famulo suo doctor eternus:  nomine quippe uerbi totam, quam uisurus est, doctrinam pariter indicauit. Pater quoque prophete non de nichilo memoratur: sed quoniam sanctitate pollentium, quotiens non solum uirtutes, ceterum Maiores etiam nominantur, fiat eis cum parentibus suis dignitatis equatio, sicque et illi, uel iusti, uel prophete, uel pontifices iudicentur. Hec ergo caussa laudande radicis in germine, et honesta et grauis docetur. Illud autem quod quidam [a 2Kb] Commentatores etymologias etiam nominum 479 prosequuti sunt, de his uidelicet laudum semina colligentes, idest, Iel [b 26Kb] quod incipiens transferre possumus, Phatuel latitudo Dei, et reliqua in hunc modum, ut puerilia et inepta sunt, ita plus negotii uidentur habere, quam commodi.

uers. 2.---Audite hoc, senes, et auribus percipite, omnes habitatores terre, si factum est istud in diebus uestris, aut in diebus patrum uestrorum. Habitu concionatoris ingreditur, magnitudinem calamitatis que Isrelitis contigit, narraturus. Ecce, inquit, uocem  uestri fletus anticipo, et quod ad inuidiam motura erat conquestio, primus enuncio, non [c 1Kb] uos unis, uidelicet alterisque subiacuisse uerberibus, excitatas calamitates spumantium instar undarum nouis semper precedentes miserias depulisse. Omnes ergo iam ad audiendum incole conuenite: uel uos, qui senio uite istius plurima pericula collegistis [Ant. collegisti], uel uos qui minus licet habeatis annorum, tamen uigenti memoria potestis continere, si quid simile a parentibus accepistis, quale in presentem confluxit etatem. Immo quid dicam? solos consulamus annales, quasi exemplorum solatia requirentes, cum in eum cumulum miserias gentis nostre ascendisse perpendam, ut nichil tale uel apud futuros possit existere. Et senes ergo, et habitatores terre, qui uel percipere auribus, uel audire iubentur, non diuersa aut merita signat aut studia, sed simpliciter ut audiant, imperatur. Quale est illud in psalmo: Audite hec, omnes gentes: auribus percipite, omnes qui habitatis orbem, quique terrigene et filii hominum, simul  in unum diues et pauper . Pluribus utique modis nichil aliud, quam homines quos conuocat iudicando, signauit. Quod ideo breuiter adnotaui, quia [d 1Kb] quidam in his uocabulis multam esse differentiam crediderunt, per que hoc plurimum inutilium expendere uerborum. Sed nos quid propheta cum tante admirationis ambitu deferat, audiamus.

uers. 4.---Residuum eruce comedit locusta, et residuum locuste comedit bruckus, et residuum bruchi comedit rubigo. [e 1Kb] Diuersas calamitatum species comprehendit, quas Iudeorum populo deplorat illatas: quarum singule cum incidunt, ita fructus anni spemque consumunt, ut agricolarum pectora erumna pariter et formido comminuant. Que sane incommoda illis non semel sed plerisque accidisse temporibus, uel ipso quem 480 disserimus propheta, uel Deuteronomio denunciante, colligimus. Unde et illorum opinionem qui hec omnia de hostibus dicta estimant, [f 1Kb] refutamus. Nam et erucam, et locustam, et bruchum, et rubiginem, ad Assyrii et Chaldei, et  Macedonici, et Romani populi putauerunt significationem ualere: quorum opibus nimirum Iudeorum est attrita Respublica, sub descriptione uidelicet locustarum, uicissitudinem hostium publicatam esse credentes. Quod utique [a 1Kb] uiderentur per aliquam consequentiam suspicati, si nichil calamitatum Iudei nisi ab hostibus pertulissent. Cum uero et famem grauissimam, et prodigialem sicut beati Helie temporibus siccitatem, et mortem subitam uariasque corruptiones pertulisse doceantur, quid fuit necesse eam quoque penuriam, quamuis locustarum et bruchorum intulerit mentionem, gentium incursionibus applicare? Intelligentes ergo simpliciter uerba prophetica, magis quam eadem alio, quo libuerit, transferentes, locustas et erucas non cataphractos equites aut clypeatos pedites, sed uermiculos raripedes et minutas pennatasque accipiamus animantes: que ita sibi tunc in profanate gentis tormenta successerunt, ut sedulo custodirent uices nocendi, et si quid precedentibus remansisset, id totum que sequebantur  absumerent. Quam sane perniciem sanctus Iel impendentem magis, quam iam illatam prophetali intuetur aspectu: et ideo illis, de quibus agatur, miserabili securitate torpentibus, ipse quasi benignus, et spectaculo tali consternatus, inclamat:

uers. 5.---Expergiscimini ebrii, et flete, et ululate omnes qui bibitis uinum in dulcedine: quoniam periit ab ore uestro. Moraliter prorsus inchoata conquestio, que in calamitate communi illos primum, qui grauius ceteris eadem laturi docentur, appellat. Acerbius enim mordet penuria deliciis assuetos, et luxuriosis non solum inopia, sed etiam frugalitas ipsa tormentum est. Cum ergo egestatis esset incommoda narraturus, a mediocribus cepit, et deliciarum tantum damna contingit, que non in commune cunctis, sed helluantibus tantum possunt esse metuenda: eosque tam uiliter estimat, ut propter solam uoluptatem uiuere uoluisse pronunciet. Proque ut status talium meretur, adiungit, ut [b 1Kb] diligerent, et expergiscantur,  earum saltem rerum imminente dispendio, quarum studuissent 481 indormire consortio. Nulla uos, inquit, studiorum hactenus habuit cura districtos, nec compunctionis stimulum tantorum criminum conscientia suscitauit: sed seruistis omnibus desideriis, quasi ageretis a iustitia liberi: uicta est patientia iudicis eterni impudentia et obstinatione peccantium: decreuit uos debitis subiugare uerberibus, et prima isthec deliciarum, quibus abutimini, instrumenta subducere. Cuius sane penurie quanquam processus etiam ad mediocres inopesque perueniat, uos tamen etiam exordia ipsa cruciabunt. Quos ergo nichil docuit disciplina iustitie, incipiat saltem timoris [c 1Kb] stimulus experiri, et date lachrymas uitiis, quas officiis non dedistis: quique nunquam doluistis sauciatam innocentiam, flete demum temulentiam destitutam. Expergiscimini ebrii, et flete: ululate omnes qui bibitis uinum in dulcedine, quoniam periit ab ore uestro. Caussas, inquit, offensionis grauissime consectatu luxurie prestitistis:  nec lautis tempestiuisque conuiuiis aut simplici ebrietate contenti, sed uinum permiscendis dulcibus corruptis, et irritamentum epulis artificio comparastis, ut omne uite spacium inter lasciuiam et temulentiam disperiret. Ecce nunc tempus eiusmodi ultionis aduenit, que populandis terrarum fructibus deliciarum potissimum instrumenta subducat. Hec uos ergo primos, inquit, erumna uexabit [Ant. uexauit], quia frugalitatis ignaris experientia penarum fit imminutio copiarum. Et quoniam rationis obliti, bestiarum uos similes reddidistis, in ipsis saltem quibus incubatis  thoris et cubilibus, ululate omnes, qui bibitis uinum in dulcedine, quia periit ab ore uestro. Cum denunciationi prophetice censoris exprobratio permiscetur, ostendit quia homo in honore constitutus non intellexerit , et idcirco brutis, quibus se similem reddidit, comparetur, damnum quippe, ut diximus, uite putans detrimenta, [d 9Kb] ut quia luxuria egre sub ipso fragore mote ultionis euigilat, ut quia nescit flere, uel ululet: quale est illud in psalmo: Famem patientur ut canes, et circuibunt ciuitatem . Oportuerat ergo, ut ratio uos potius compunctionis stimularet, quam erumna doloris morsibus excitaret: sed quoniam eiulatu nimio consulentiam perdidistis, ut non iam prouidere, sed tantummodo sentire possitis, ululate percussi, qui non timuistis admoniti. Et que est caussa talium lachrymarum?

uers. 6.-8.---Gens enim ascendit super terram meam, fortis et innumerabilis: dentes eius ut dentes leonum [Al. leonis], molares eius ut catuli leonis. Posuit  uineam meam in desertum, et ficum meam decorticauit: nudans spoliauit eam et proiecit: albi facti sunt rami eius. Plange sicut uirgo accincta sacco super uirum pubertatis sue. Temporibus quidem illis, que beati Osee titulo continentur, frequens etiam Assyriorum narratur eruptio: sed quia non uno genere temeratores legis sue rerum conditor affligebat, ideo inter hostiles populationes, has quoque lues accidisse, quas denunciat propheta, colligimus: in quarum sane descriptionem, multam operam intentus expendit, 482 consilio nimirum et arte medicantis: ut salutarem illum timorem, qui illecebras cogit horrescere, in audientium pectoribus commoueret, nec denunciati terroris stimulos sub indicii [e 1Kb] breuitate transcurreret, sed consideratione rerum immorari auditorem doceret, cuius emendatui tota hec plagarum ambitio parabatur. Nec solum descripsisse contentus, pergit etiam uerborum ponderibus augere, quod gesserit. Denique locustarum agmini gentis nomen  adscripsit, quasi per turmas manipulosque gradientis, et cuius non minus esset nouitas, quam magnitudo formidini. Huius enim si efficientiam potius, quam membra consideres, uidebis dentes eius leonum catulis, imo ipsis predandi peritis leonibus conferendos: neque enim difficilius ab his germina, quam ab illis armenta uastantur. Et quanto minus ad uictum mortalibus greges constat commodare, quam fruges: tanto amplius frugum, quam gregum populator incommodat, inhiantiaque sanguini guttura bestiarum. Sed ipsum lac frugum et graminum seuiens locusta consumit, et ideo etiam pecora, qui non mandit [F. que non mandunt] interficit. Omnes enim syluas uirore despoliat, et quasi nature ipsius conditionem, ui cladis imitatur: ut quemadmodum sole in hyberno diuexo, humor arborum ad interiora compellitur, sicque frondium honore deposito, robora nuda consistunt, que si rusticandi ignarus aspiciat, desperat posse reuirescere: ita istud agmen, quod aduenire deploro, haud solum mollia graminum, sed matura etiam uineta  consumet, nec pomis albata uindemia temperabit, dulces quippe ficus amaro dente populabitur, et ita dedita opera totum corticem persequetur, per quem uitalis nimirum poterat succus illabi, ut alba pro uiridi sylua uisatur. Cum ergo, nec [Ant. ne] creditam sibi frugem terra restituat, nec spontaneus palmitem fructus inclinet, nec pomorum solatia egris annus cultoribus subministret: quid superest, noster popule, nisi ut calamitatem tuam fletibus persequaris? sed ita irriguis et plurimis, ut solent femine quas luctus uiduitatis oppressit, et  eorum uirorum societate priuantur, quibus fuerant a uirginitatis sue tempore copulate.

uers. 9.---Plange sicut uirgo accincta sacco super uirum pubertatis sue: periit sacrificium et libatio de domo Dei [Al. Domini]. Opportune ad regionem migrauit oratio: quia enim dixerat uiduitatis luctum totius gentis planctibus exequandum, cur hanc similitudinem protulisset, commemoratu regionis absoluit. Nam sicut sepe alias, ita et apud beatum Osee, quasi in locum uxoris se Deus noster Synagogam adsciuisse pronunciat: sed illam adulterarum more coniunctionis istius pacta uiolasse, ac se diuersorum deorum cultui subdidisse. Ergo quoniam, et hic ab impendentis calamitatis exordio in immensum narratione processit, et post dispendia quasi prime temulentie, que luxuriosis dolenda signauit, erumna cumulatissime est egestatis illata, culta pariter et lustra uastantis, per que hec non solum communis alimonia, sed nec illa, 483 que secundum religionem erant offerenda, superessent; ideo  quasi ad similitudinem uiduate mulieris conuenitur, quippe que per hoc uideatur mariti discessione cruciari, quod oblationis et ceremoniarum instrumenta perdiderit, quibus per diurna sacrificia et placere Deo, et adherere credebat.

uers. 10.-12.---Luxerunt sacerdotes ministri Domini. Depopulata est regio, luxit humus, quoniam deuastatum est triticum, confusum est uinum, et elanguit oleum. Confusi sunt agricole, ululauerunt uinitores super frumento et hordeo: quia periit messis agri. uinea confusa est, et ficus elanguit, malogranata [Ant. malograuata; al. malogranatum], et palma, et malus, et omnia ligna agri aruerunt, quia confusum est gaudium a filiis hominum. Eo usque ad publicam inopiam peruenisse, uastante uidelicet locusta, brucho et rubigine, ut hostiarum quoque indigentia sequeretur, nec panes Propositionis imponerentur altari, consequenter primi sacerdotes leuiteque lugebant: plebs autem reliqua, quasi ab eterno coniuge repulsa, uiduarum  instar  ingemiscat, quia et ipsa terra ornatu omni uiriditatis ac fertilitatis amisso, squalore lugentis adoperta est. Non enim tristi huic populatui frumenta messor eripuit, non fertilitatem suam uitis, qua grauata constiterat, ad dulcia musta perduxit: sed tanta cultores frustratione decepit, ut mendacium suum uideatur crubescere. Similis oleas pulsauit inuidia, elanguerunt malogranata cum ficubus: nec ullum genus pomorum meliore potuit conditione subsistere: sed cum gaudiis spebusque mortalium, tam germina periere, quam gramina. Non est dissimulandi tempus doloris, omnes lugentium habitum mentemque suscipite: teterrimum enim genus impendit exitii, quibus tam spes anni lamentanda, quam res est.

uers. 13.-14.---Accingite uos, et plangite sacerdotes, ululate ministri altaris, ingredimini, cubate in sacco, ministri Dei mei, quoniam interiit de domo Dei uestri sacrificium et libatio. Sanctificate [Ant. Sacrificate] ieiunium, uocate celum, congregate senes, omnes habitatores  terre in domum Dei uestri, et clamate ad Dominum. Magnitudine calamitatis exposita, omnibus quidem populis fletus impendere descripserat, sed quia lachrymarum tantummodo spectaculo commoueri, miserantis potius, quam docentis officium est, propheta autem animo parentis indutus, nichil nisi pro utilitate conciliat. nunc quoque ordinate ad lamenta conducit, ut non uacuis fletibus tempus absumant, miserias suas lugubribus nimirum uocibus persequentes, quod utique, et religiosos et fortes animos deceret: sed ipsa lachrymarum munera secundum sacre legis regulas ordinantes, messem preparent gaudiorum, tantumque erumnis mentis indulgeant, quantum sufficit ad indignationem iudicis, [a 1Kb] offensionem,  quam rerum amissionem dolentes. uos proinde, ait, sacerdotes, asperis uestimenta mollia mutantes, habitum fugentium animumque suscipite, sed et quod ad curam uestram specialiter pertinet allegantes, deesse uidelicet, unde diuino cultui seruiatis. Quod uero spectat ad populum: 484 Sanctificate ieiunium, id est indicite sub ea denunciatione, ut si quis forte contemserit, quasi sancta uiolauerit, arguatur. Hoc est, quod ait, Sanctificate ieiunium. Simul autem, inquit, omnes, idest non solum etate ualidos, sed quos etiam imbecilles habet uel infantia, uel senectus, pro magnitudine periculi ad communionem officii conuocate. Est enim consequens, ut cunctorum repellat afflictio eam calamitatem, que erat in omnes communiter seuitura. Non autem debet nobis opportunitas intelligentie subtilis elabi: uniuersis siquidem ieiunium communiter imperatur. Conuocate, inquit, senes, omnes habitatores terre in domum Dei uestri. At si illa inopia  totis regionem finibus obtinebat,  ita ut nec sacrificium solenne possit offerri, quomodo iterum magne sanctificationis ambitu ieiunium eisdem plebibus imperatur: cum utique sub tanta indigentia constitutis, difficilius factu [Ant. factum] esset cibum parare, quam continuare ieiunium? Ergo debemus aduertere, quia aliud sit esurire, aliud ieiunare: hoc ad exercitationem uirtutis respicit, illud uero ad mortalitatis angorem. Ideo non placat Dominum afflictio reorum, sed correctio penitentium: neque opus est cabe, sed compunctione curandis. Sordes enim luxurie nequaquam erumna bonis malisque communis, ceterum amica tantum generosis mentibus disciplina depellit. Et ideo ieiunium peto, inquit, quod de officio uenit, non esuriem que de supplicio plerumque contingit: uel esurientibus inquam conciliate ieiunium, ut quod inopia molestum fecerat, reddat deuotio fructuosum. Sed hec nos pro edificatione audientium dixerimus. Ceterum potest consequentia propheticis sententiis maiore  compendio uendicari. Impendentem enim calamitatem magis, quam iam irruentem uaticinator annunciat, meritoque admonet sacerdotes, ut plebem ad ieiunia conuocent, et legitimis supplicationibus occurrant his calamitatibus, quas audiunt imminere.

Denique sequitur: [uers. 15.-18.]---A A A diei! quia prope est dies Domini, et quasi uastitas a potente ueniet. Numquid non coram oculis uestris alimenta perierunt? de domo Dei [b 1Kb] uestri letitia et exultatio? Computruerunt iumenta in stercore suo, demolita sunt horrea, dissipate sunt apothece, quoniam confusum est triticum. Quid ingemuit animal, mugierunt greges armenti? quia non sunt pascua eis; sed et greges pecorum disperierunt. Postquam lugentium habitum, ut sacco uidelicet operti, id est amicti ciliciis conuenirent, propheta composuit: nunc etiam, qua fungi debeant oratione, subiungit, et exclamationem dolentis bis terque congeminans, quasi uim ictuum quibus plage incutiantur, expressit. Haud ob aliud profecto,  quam ut formidinem et compunctionem in cordibus audientium pronunciate calamitatis ambitio suscitaret, ac si diceret: Credite oculis meis, credite sensibus, acie prophetali non solum illata, sed etiam uentura cernentibus: eius nimirum que tolerari nequeat 485 calamitatis pondus insistere, et ad cuius ictus singulos quasi conuulsi uisceribus collabamur. Sic enim sibi eruca et locusta, bruchus, rubigo succedet, ut cessatio precedentis incommodi, que respiramentum uidebatur aliquod polliceri, grauiora miseris tormenta comportet. Ac dies ille Domini, quo reos uidelicet destinauit ulcisci, non quasi tenui sit uexatione terribilis, sed eam uastationem ferat, quam potentissimus quisque ultor inueheret. Cuius uidelicet uiribus, nec audacia resistentium quiret obsistere,  nec subtrahere quippiam calliditas occulentium [Al. oculentum]. Quod igitur ait, uastitas a potente ueniet, uel comparationem positam accipe, ut non minus ualituram castigationem sciamus, quam si esset potentissimi alicuius regis seuitura uictoria. De quo colore etiam illud in psalmo est: Excitatus tanquam dormiens Dominus, tanquam potens crapulatus a uino; et, Percussit inimicos suos in posterioribus, opprobrium sempiternum dedit illis : uel certe, non per exemplum, sed pro singularitate factam intelligamus commemorationem potentis, neutiquam unum aut duos, sed cuncta que uoluerit absque difficultate patrantis, sicque potens Omnipotentem expressisse uideatur. Quia prope dies Domini, et uastitas a potente ueniet. Numquid non coram oculis uestris alimenta perierunt? Non est, inquit, tempus ut impedimentum mediocre formides, et colligendis tantum fructibus [a 1Kb] haud etiam collectis calamitas inferatur, sed sub ipsis oculis uestris, ut iam repositis confidatis alimentis: nec solum priuatis domibus,  sed etiam templi erario inopiam imminere predico, ita ut letitia, imo consolatio uniuersa depereat. Nec sane ablatis frugibus uictum pecora ministrabunt, quia et ipsi perniciem depasti montes, et consumtio uiroris indicent. Quibus utique propiantibus malis ostendit se propheta pulsari, quod uel ad spiritalium sensuum iudicium ualet, multum se ultra hos corporeos porrigentium, uel ad pompam  descriptionis, in populorum cordibus affectum formidinis commouentem. Ergo quasi speciem interrogantis assumsit, dicendo: Quid ingemuit animal, mugierunt greges armenti? ut a respondentis parte subiiceret, Quia non sunt pascua eis. Sed et greges pecorum disperierunt.

Proinde, cum me ex omni parte intolerabilis circumdet afflictio, [b 1Kb] ad te unicum Dominum, manus, uoces, uota sustollo: et ut calamitates terre iam dexter, iam mitis aspicias, animo et corpore stratus imploro. Ecce enim [uers. 19.] speciosa deserti flamma  consumsit. In quo sane loco diligens auditor inquirat, que in desertis pulchritudo predicetur agrorum, quam noua hec exustio inuidiosa consumserit: presertim cum nusquam incendii precessisset querela? consequentia proinde lectionis ostendit, pulchritudinem hic agrorum frondentes syluas et leta pascua nominari. Ideo autem non culti, sed deserti ruris amena laudauit, quia armentorum 486 et gregum fecerat mentionem: quia quoniam per nemora letantur et pascua, his utique aliqua clade corruptis, illi quoque subduntur exitiis. Ignem autem posuit pro uastatione, quam locusta intulisset et bruchus, sicut etiam legimus in psalmo: Posuit pluuias eorum grandinem, ignem comburentem in terra ipsorum, et percussit uineas eorum, et contriuit omne lignum finium eorum . Proinde cum omnium syluarum et graminum uirorum ita locusta bruchusque consumserit, ut non adesa, sed exusta uideantur: consequenter [c 1Kb] etiam fere bestie ad famis pericula peruenerunt, et ad te unum naturali magisterio  docte suspiciunt, ut remedium periculo propiciatus apportes. Attestantibus quippe sacris cum ueritate ac suauitate carminibus, Omnia a te exspectant, ut des illis escam in tempore. Dante te, illa colligent: aperiente te manum tuam, uniuersa implebuntur iucunditate: auertente te autem faciem tuam, turbabuntur. Auferes enim spiritum eorum et deficient, et in suum puluerem reuertentur . Proinde sic a te etiam ferarum greges remedium, etsi liquidarum uocum inopes, tamen diuersis faucium sonis postulant: sicut terrarum area susceptis aptata seminibus,  aut rorem, aut pluuiam, quo germina producantur, exspectat. Quod si bene consideres, noster auditor, inesse uidebis pondus exemplo: animarum enim sitim elementorum naturali appetentie, que est utique multo uehementior, comparauit. Sed uideamus et reliqua.




CAPUT II.

uers. 1.-2.---Canite tuba in Sion, ululate in monte sancto meo, conturbentur omnes habitatores terre, quia ueniet dies Domini, quia prope est. Dies tenebrarum et caliginis, dies nubis et turbinis: quasi mane [d 1Kb] extensum super montes. Cum inquit tempus magne uastationis appropiet, ciuitatis incole agrorumque conueniant, et orationibus atque fletibus tempus denunciate calamitatis anticipent. Cuius si ego possem ante ipsa rerum experimenta acerbitatem explicare dicendo, uidentur mihi fore tales angorum tenebre, quales si contingat atra geminari, ut cum noctem caligo et tenebre faciunt densiorem: imo si his nubes densas,  turbinesque consocies, ut solatio siderum penitus excluso, per cecum erem fulminum terror intermicet. Que tamen imagines solam mali qualitatem laborauerunt indicare, cuius de quantitate in maiorem modum acerbitas augeatur. Ita enim uis, de quo loquimur, mali, uniuersa spacia nostre regionis impleuit [Al. implebit], quasi limitibus explicatis, omnes simul montes atque colles mane nitidum, id est, rutilans aurora perfuderit. Unam ergo rem et nocti comparauit, et lumini, ut non contrarium aliquid inferret, sed ut dilatationem eius et acerbitatem diuersitate comparationis exprimeret. Populus multus et fortis: similis ei non fuit a principio, et post eum non erit usque in annos generationis et generationis. Quod de locustis magis, [e 1Kb] quam de hostibus sit instituta narratio, processu orationis ostendit. Examen quippe 487 ipsum locustarum et bruchorum, cuius irruptio multiplicem calamitatem peperisse describitur, nunc armato exercitui frementique composuit: quod utique per comparationem non posset inferre, si de  militibus fuisset instituta descriptio. Pergit itaque effectum, inquam, mali per uarias species explicare, et dicit qualem terrarum faciem, cum ueniret, inuenerit, qualem reliquerit, cum abiret. Nihil, inquit, simile maiorum nostrorum uidit etas, nichil minorum simile uidebit.

uers. 3.---Ante faciem eius ignis uorans, et post eum exurens flamma: quasi hortus uoluptatis terra coram eo, et post eum solitudo deserti: non est qui effugiat eum. Ante faciem eius, quod dixit, ipsum locustarum incursum uoluit indicare, non utique ut faciem locustarum aliud periret incendium, et ille exuste deinceps rura corrumperent: sed ita, inquit, totas regiones eorum uastabit incursio, ut non minus quam ignis absumserit. Et quia non efficientia probatur incendii, uerum leuia queque rerum, ut frondes, ut culmos, ut paleas, crepitantibus uolitantibusque flammis celeriter solet penitusque consumere: que uero materie plus habuerint firmitatis,  maiore incendii mora superat: ideo, et ante et post, flammam uigere denunciat. Augendi autem ordinem ex arte custodiens, postquam locustam incendio contulit, regionem que uastata sit, terris amenis irriguisque ait potuisse conferri. Quasi hortus uoluptatis terra coram eo, et post eum solitudo deserti: non est qui effugiat eum. Ut tunc utique uis mali grassantis appareat, ut ea que fuerint nimis amena consumserit.

uers. 4.-11.---Quasi aspectus equorum aspectus eorum, et quasi equites sic current. Sicut sonitus quadrigarum  super capita montium [a 1Kb] exsilient sicut sonitus flamme ignis deuorantis stipulam, sicut [Al. uelut] populus fortis preparatus ad prelium. A facie eius cruciabuntur populi [b 1Kb] omnes, uultus mutabuntur in ollam. Sicut fortes current, sicut [Al. quasi] uiri bellatores ascendent murum: uiri in uiis suis gradientur, et non declinabunt a semitis suis. Unusquisque fratrem suum non coarctabit, singuli in calle suo ambulabunt: sed et per fenestras cadent, et non demolientur. Urbem ingredientur, in muro current, domos conscendent, per fenestras intrabunt quasi fur. A facie eius contremuit terra, moti sunt celi, sol et luna tenebrati sunt, et stelle retraxerunt splendorem suum. Et Dominus dedit uocem suam ante faciem exercitus sui, quia multa sunt nimis castra eius, quia fortia et facientia uerba [Al. uerbum] eius. Magnus enim dies Domini, et terribilis ualde: et quis sustinebit eum? Paulo ante commonui quia magis magisque processu orationis appareret, non de armatis aciebus , sed de bruchis et de locustis narrationem simpliciter  institutam. Harum itaque ut uim effectumque signaret, armatorum et equitum similitudines congregauit. Nec solum narrandi ambitionem, sed etiam comparandi eruditionem sequutus, ut magnifice quod susceperat, ita etiam eleganter explicuit: et cursum ipsum, uidelicet irruentium locustarum, 488 incessui quadrupedantium componendo, et sonitum ei crepitatui, quem in stipula solet ignis efficere, comparando. Quas quoniam imagines uidit decenter assumtas, multa in eis commoratus industria est: et non solum stridorem atque incursus ignibus equitatuique composuit, sed illud etiam sedulo, quod non sparso, sed composito agmine, plenoque gradu [Ant. gradus; et mox signi] uaderent, plane ut legiones alique sub signis, et centurionibus agentes  signauit. Sicut populus, inquit, preparatus ad prelium, a facie eius cruciabuntur populi omnes, uultus redigentur in ollam. Si uim, inquit, copiarum militaris etiam disciplina componat, ut non  uagi et latrocinantium similes, sed per turmas aciesque compositi, constantibus et animis et ordinibus in bello procedant, ante certaminis aduentum, ipso facile timore soluuntur hostes, ut plerumque eorum facies future mortis lurido uestiantur: ita, inquit, agmina nostre gentis, nec aspectum ipsum ferre ingruentis calamitatis ualebunt, sed ad similitudinem olle, quam fumus infecerit, non solum pallescent, sed etiam penitus attrahentur: quippe quibus nec in campo uirium, nec in urbibus murorum succurrat auxilium. Locustarum siquidem agmina, que uentura denuncio, officium populationis obeuntia, sicut bellicosissimi uiri, quocunque indignatio uel cupiditas uocauerit, excurrent. Nec solum arua uastabunt, uerum etiam intra urbium tecta penetrabunt. Nulla erit impedimento obsistentium multitudo: nullum quod irruentes moretur obstaculum: inoffensis callibus uictrix turba gradietur. Hoc enim ait: Unusquisque fratrem suum non coarctabit, singuli in calle suo ambulabunt: sed et per fenestras cadent, et non demolientur. Nec solum, inquit,  ciuitatum edibus irruentes, quasi publico erunt timore contente: sed in penetralia priuatarum domorum, furantum instar, intrabunt. Sicque uniuersos regionis istius incolas [c 1Kb] letabilis anxietas occupabit, ut eis celi moueri, et tremere terra uideatur, splendorem suum astra subtrahere, palpabilibus tenebris sol ac luna uestiri. Nequaquam autem [d 1Kb] dubitem uniuersa cum tanto malorum cumulo uentura: quando hec agmina, ipse qui est Omnipotens ductor indicet, et in perniciem reorum tali abutatur exercitu: atque ipse signum precepti, quo incitentur, attollat: eisque uires, quibus exsequantur sententiam, subministret.  Magnus enim dies Domini, et ipso ultionis cultu ambituque metuendus: cuius deprimentem ruinam non posse tolerari, facies prima demonstrat. Possumus autem has beati Ielis concionantis querelas, quamuis cum ipso seueritatis sue fragore ad edificandum ualentes, tamen per subtiliorem quoque intelligentiam transferre ad animorum figuras: ut per descriptionem calamitatum, quas regionibus totis ob cruciatum peccantium impendere denunciat, squalorem criminosarum mentium signasse credatur. 489 Neque enim censura sapientis magis miseros existimat quos erumnis, quam quos uitiis uiderit subiugatos. Secundum quam regulam, statum profanissime gentis, nullis omnino sceleribus abstinentis, tum miseratus, tum indignatus arguit: denuncians primo, se nec facta meminisse, nec futura concredere, que suis uideat accidisse temporibus, id est, exiguis quidem mole uermiculis, et qui uix capiant nomen animantium, tantam uim ad undarum similitudinem   illatam ut omnem paratum regionis uultumque delerent.

Residuum enim eruce comedit locusta, et residuum locuste comedit bruchus, et residuum bruchi comedit rubigo. Si ergo humanos animos indicanter [Forte iudicanter] inspicias, et uitia necdum punita consideres, deprehendes profecto in eis talem statum, qualem regionibus lues miseranda contulerat. Quatuor siquidem species corruptionis incommoda deferentes, que sibi quadam affinitate iungantur, intulit, id est, erucam, et locustam, bruchum, et rubiginem: quas quatuor illis animorum passionibus possumus competenter aptare, spei uidelicet, et gaudio, timori, ac dolori. Ex his enim quatuor affectionibus, sed de una origine motionis  emanantibus, uniuersa mala, et diuersa pariuntur incommoda. Nos autem ea tali decisione signemus, ut erucam folia tantum arborum uirentia persequentem, et locustam saltibus magis quam gressibus promouentem, ad spem referamus et gaudium, quadam nimirum sua  saltatione peccantia: e regione uero bruchum et rubiginem, qui absque ulla operis alacritate insidendo inherendoque consumat, pauori secernimus et dolori. Cum ergo uiderimus aliquem per ea que dicuntur leta peccantem, ut pote modestie et pudoris alienum, postquam honestatis ornamenta corruperit, etiam patrimonium suum flagitiis uictumque submittere, exclamemus licebit: Residuum eruce comedit locusta. Cum uero ediuerso alterum adeo ignauie seruientem, ut nullum decus libertatis existimet, sed cum ipse nullo amictu serie dignitatis exultet, si eum etiam latere cupientem deprehenderit alicuius superioris improbitas, et sceleribus suis uel adiutorem poposcerit, uel ministrum: aut certe abnuere tentanti, malum aliquod aut quodpiam minetur incommodum, statimque illum uideris etiam maioribus, quam putaueras, seruitum ire criminibus, dicito cum propheta: Residuum locuste comedit bruchus, et residuum bruchi comedit rubigo. Secundum hanc itaque regulam, in omnem uitam mortalium si perspicaciter  aciem dirigamus, diuersis quidem negociis, sed in cunctis fere studiis eorum atque temporibus, ubi his prophete exclamationibus congrue utamur, offendimus. Tali siquidem uitiorum multiplicatione perfectum est, ut non solum gramina et germina, quasi nature generositas interiret, sed ipsa et uinearum, et olearum, ac ficorum, que religionis uidelicet fuerant instituta muneribus, et poma corrumperentur, et robora. Cum ergo etiam 490 sub Christiano, inquam nomine constitutos, sacramentorumque adoptione gaudentes, tamen eos nullam uirtutum curam habere conspexeris, imo ipsius altaris ministros ambitioni  tantum luxurieque famulari, miseranter atque indignanter exclama: Posuit uineam meam in desertum, et ficum meam decorticauit, nudans spoliauit eam, et proiecit: albi facti sunt rami eius, confusum est uinum, elanguit oleum, confusi sunt agricole, quia messis agri periit. Hic autem ecclesiarum status, qualem hac [a 1Kb] potissimum tempestate conspicimus, illam indignationem Dei, quam intremuit propheta, succendit, id est, Magnus est dies Domini, et terribilis ualde, et quis sustinebit eum? Quo autem sit consilio proditus, qui sustineri nequeat, audiamus.

uers. 12.-14.---Nunc ergo dicit Dominus: Conuertimini ad me in toto corde [b 1Kb] , in ieiunio, et in fletu, et in planctu. Et scindite corda uestra, et non uestimenta uestra, et conuertimini ad Dominum Deum uestrum: quia benignus et misericors est, patiens, et [c 1Kb] multus in misericordia, et prestabilis super malitia. Quis scit si conuertatur et ignoscat, et relinquat post se benedictionem, sacrificium et libamen Domino Deo uestro? Ergo pompam seueritatis, qua stipatur egrediens ad uindicandum  eternus Dominus, intuentes, animos desperatione prohibere, speique melioris effectu scitote, illum non seuiendi, sed parcendi desiderio terruisse. Neque enim proprie benignitatis oblitus, tam multiplici fragore mote animaduersionis insonuit, sed ut in uobis affectum formidinis excitaret. Denique ipsa uos rerum uoce compellat, ut ad eum egra demum pectora conferatis, eiusque medicinam eternis uirtutibus obligantes, non solum habitum lugentium, sed totum impleatis affectum, cordaque uestra potius, quam uestimenta rumpatis. Quod cum exaggerantur, tum etiam eleganter admonuit, ut quia mos plangentium est, a pectoribus uestimenta diducere, illos quoque quasi admote pectoribus manus altius ut imprimerentur, admonuit: ac non solum uidelicet indumenta, sed etiam uiscera, si fieri posset, ipsa rumperent. uerbum quoque accommodatissimum rei, de qua agebatur, inuenit: Scindite corda, et non uestimenta uestra. Que utique scissio preter ambitionem  lugentis, discretionem quoque boni malique uidetur indicere, et separationem a flagitiis, quorum commixtione sorduerant. In melius ergo mutate propositum, uel ea que sunt prius male gesta, deflete, quippe quibus caussa sit cum benigno, et misericordi Domino, et prestabili super malitia, id est, qui eius calamitatis, quam malitiam uocat, remissionem, si compunctos uiderit quos comminatione eruerat, libenter indulgeat. Ex usu autem Scripturarum, quasi speciem dubitantis assumsit, dicendo: Quis scit, si conuertatur, et ignoscat, et relinquat post se benedictionem? Quod utique pro reuerentia iudicantis inseritur, cuius tantum uult esse terrorem, ut etiam tuta timeantur. Relinquat autem post se benedictionem, ideo ait, quia supra dixerat tantam uim egestatis locustis uastantibus 491 inferendam, ut post transitum earum remaneret terra sicut solitudo deserti. Ergo nunc ait, Offerte lachrymas, offerte gemitus. Talibus forte hostiis uis animaduersionis denunciata letabitur: ut si imminuit copiam, non etiam absumat alimoniam.  Et relinquat post se benedictionem, sacrificium, et libamen Domino Deo nostro [Al. uestro]. Per ordinem ad premissa respondit. Supra enim dixerat, magnitudinem egestatis eo usque uenturam, ut periret sacrificium et libatio de domo Domini: hic itaque, cum spem solatii correctis ac penitentibus uendicaret, adiecit, quod relinqueret benedictionem, que libamentis seruiret altaris.

 uers. 15.-17.---Canite tuba in Syon, sanctificate ieiunium, uocate cetum. Congregate populum, sanctificate Ecclesiam, coadunate senes, congregate paruulos, et sugentes ubera: egrediatur sponsus de cubiculo suo, et sponsa de thalamo suo. Inter uestibulum et altare plorabunt sacerdotes ministri Domini, et dicent: Parce, Domine, parce populo tuo: et ne des hereditatem tuam in opprobrium, ut dominentur ei nationes. Quare dicunt in populis, Ubi est Deus eorum? Familiare prophetis, ut non sollicite tempora, uel que dicuntur genera uerborum in declinatione custodiant: ceterum sensum impleuisse contenti, quasi obuiis elocutionibus abutuntur. Unde et nunc cum dixisset, Egrediatur sponsus de cubiculo suo, et sponsa de thalamo suo, subiecit, Inter uestibulum et altare plorabunt sacerdotes, pro eo ut diceret, plorent sacerdotes. Contentus enim officio censoris, non fuit curiosus modorum: uel certe, ut efficacem fuisse hortationem suam proderet, dixit curaturos, quod ut facerent, imperasset. Inter uestibulum itaque et altare, cetus, ait, lamentantium  personate: et uos precipui sacerdotes, quibus sacrorum rituum delegata custodia est, madentes ora fletibus, exclamate: Parce, Domine, parce populo tuo, et ne hos, quos decreuisti iure hereditario possidere, nunc profanis  nationibus exsecratui fieri, despectuique patiaris: et si nichil aliud, nobis id saltem apud tuam clementiam suffragetur, quod absque tua contumelia perire non possumus. Qui ergo nos tuos credi uocarique seruos, ac filios, non solum creando, sed etiam adsciendo, uoluisti, noli sinere ut dicant gentes: Ubi est Deus eorum? quo uidelicet solebant propugnatore gaudere. Que postquam officio preceptoris explicuit, uaticinantis continuo fiducia pollicetur, fuisse populi efficaces precatus, et quasi pro zelo stimulatum rerum Dominum, defensionem fidelium recepisse.

uers. 18.---Zelatus est, inquit, Dominus terram suam, et pepercit [d 1Kb] populo suo. Interesse, inquit, proprie dignitati aspiciens, ne gens, que ipsius proprie  nomine censebatur, quasi indiga defensoris periret, et desperatione eam prohibuit, et spe iocunditatis impleuit. Ex eius ergo responsione subiungitur:

uers. 19. 20.---Ecce ego mittam 492 uobis frumentum, uinum, et oleum, et replebimini [e 1Kb] ex eo, et non dabo uos ultra opprobrium in Gentibus. Et eum qui ab Aquilone est, procul faciam a uobis: et expellam eum in terram inuiam et desertam, faciem eius contra mare orientale, extremum eius ad mare nouissimum: et ascendet fetor eius, et ascendet putredo eius. Beatus quidem Ieremias et alii prophete, Assyrios et Chaldeos dicunt ab Aquilone uenturos. Et hic ergo Assyrius posset intelligi, nisi, ut supra notaui, alias quoque plagas, secundum quod in Deuteronomio sanxerat, profanato populo constaret illatas. Proinde, secundum institutum ordinem, locustas accipiamus et bruchos, quarum amolitionem placatus Dominus pollicetur: qui hoc sane ad gratiam et dulcedinem liberationis adiecit, quod illa agmina in deserto iussit occumbere, ne fetoris magnitudo de cadaueribus  excitati incolis morbum crearet. Ascendet ergo illic fetor eius et putredo, quia superbe egit: superbe autem eum egisse pronuncians, haud uicium mentis, ceterum magnitudinem calamitatis expressit.

uers. 21.-23.---Noli timere, terra, exulta, et leta re: quoniam magnificauit Dominus, ut faceret. Nolite timere, animalia regionis: quia germinauerunt speciosa deserti, quia lignum attulit fructum suum, et ficus, et  uinea dederunt uirtutem suam. Et filii Syon exultate, et letamini in Domino Deo uestro, quia dedit uobis doctorem iustitie. Consequenter ad totam regionem quasi sermo dirigitur, ut ei promittatur recidiua fertilitas, cui fuerat denunciata uastatio. Et per easdem species sermo decurrit, per quas etiam sub aduersitate transierat. Dicit itaque, montes pascuis uestiendos, frondosam faciem siluis redire, ficus et uites munera sue fecunditatis offerre. Hoc enim est, quod earum uirtutem uocauit, que quoniam omnia usui sunt hominum mancipata, merito subiecit: Et filii Syon exultate, et letamini in Domino Deo uestro: quia dedit uobis doctorem iustitie. Coronauit omnino precedentes monitus eruditionis plena sententia: que post depulsionem erumnarum, et successus optatissimos prosperorum, usurpari a populo gaudia, sed ex qua potissimum deberent parte, signauit: non utique quod fruenda appeterent, sed quod doctorem iustitie reperissent. Et filii, inquit, Syon exultate, et letamini in Domino Deo uestro: quia dedit uobis doctorem iustitie.  Est quidem, inquit, misericors, et qui una succurrendi uirtute depellat tristia, et secunda contribuat; sed tu, popule meus, in eo potissimum exultare debes, quo ceteris nationibus antecellis: quia doctores uidelicet iuste conuersationis acceperis, quorum informatu, et modestus ageres et beatus. Quale est illud apud alium prophetam: Beati sumus Isrel, quoniam que Deo placent, nobis nota sunt .

uers. 24. 25.---Et descendere faciet ad uos imbrem matutinum et serotinum [a 1Kb] in principio. Et sic implebuntur 493 horrea frumento, et redundabunt torcularia uino et oleo. Et reddam uobis annos quos comedit locusta, bruchus, et rubigo, et eruca: fortitudo mea magna, quam misi in uos. Per diuersas species id quod cepit exsequitur, et futuram mutationem de tristibus in leta describit. Promissurus ergo fecunditatem, tempestiui ac serotini imbris predicauit in lapsum, descendere, inquiens, faciet imbrem matutinum et serotinum in principio. Quod Septuaginta, non in principio,  sed sicut a principio, transtulerunt, ut facerent sensum: quia offensionibus, quibus annuorum temporum opportunitas erat quasi perturbata, sublatis, ad morem suum annus recurrat: ut pro diuersitate seminum, uel tempestiuis, uel serotinis arua [b 1Kb] pluuiis irrigentur. Que tantam, sane fertilitatem creabunt, ut et horrea tua superentur, et dolia. Potest ergo hoc quod dixit, tempestiuum imbrem et serotinum in principio, sic intelligi, ut signasse uideatur ordinem commodorum, nec sit ulla in sensibus contrarietas, quasi quomodo in principio dictus sit imber, qui etiam serotinus uocatur: sed ut fecunditatem fructuum pluuia precessura dicatur, sitque sensus: Mittam primum imbrem, et postea frugum letitia subsequetur. Que cum cultores suos gaudiis uiribusque compleuerit, obliuiones inopie precedentis infundat, et erumne pergat abolere uestigia: ita ut non solum penurie molestia conquiescat, sed etiam detrimenta, que precesserant, suppleantur. Hoc est enim quod dixit, Reddam uobis annos, quos comedit  locusta. Non utique ut momenta temporum, sed ut fecunditas redderetur annorum. Notandum quoque, quia fortitudinem suam et magnam erucam Deus appellauit, et locustam: baud utique, quod eiusmodi uermes ad ceternam Dei potentiam aliqua ratione referantur, sed quod earum ministerio, atque populatu in afflictionem reorum munus impleuere ultionis.  Erucarum ergo et locustarum ipsa exiguitas potentiam indicat et creatoris et uindicis: qui ubi populos decreuit atterere, nec dentibus bestiarum aliquarum utitur, nec uenenis, sed per bruchum et rubiginem opulenta paulo ante regna consumit. Et ideo uirtus Dei appellatur, cuius sententiam, quasi strenuus lictor, impleuerit.

Cum ergo istorum temporum damna fertilitas, inquit, optata correxerit: [uers. 26 27.] Et comedetis [c 1Kb] , et saturabimini, et laudabitis nomen Domini Dei uestri, qui uobis fecit mirabilia: et non confundetur populus meus in sempiternum. Et scietis quia in medio Isrelis ego sum, et ego Dominus Deus uester, et non est amplius: et non confundetur populus meus in eternum. uenit autem ex more prophetico, ut quotiens que sunt leta promiserit, ita etiam in sempiternum mansura denunciet. Quod uel sub conditione duntaxat, que Scripturis celebrata est, debemus accipere, id est, Si illi studiis probitatis insistant, tunc etiam prospera mansum ire: uel certe, quod ad uaticinantis  officium aliquid semper de optantis parte coniungat. Potest autem sensus introferri, cui sane processus ipsius orationis alludit. 494 Nam iam supra dixerat, Filii Syon exultate, et letamini in Domino Deo uestro, quia dedit uobis doctorem iustitie. Quod quamuis multipliciter possit intelligi, tamen quantum ad rationem temporum respicit, beatum Ezechiam proprie uidetur ostendere: quem magno circa cultum Dei studio ferbuisse, fides pandit annalium: cuiusque persona regis, sicut precipue Esaias propheta demonstrat, ad significationem maioris negocii uidetur electa. Ea ergo, que per Ezechiam gesta sunt, ad Redemtoris nostri negocia transferamus: ut illo quidem tempore mediocriter impleta, sub Euangelio uero ingentes cumulos adquisisse uideantur. uerus quippe doctor iustitie ille est, in quo sunt omnes thesauri sapientie et scientie absconditi : qui traditus est propter delicta nostra, et resurrexerit propter iustificationem nostram : ut iustificati gratis  per gratiam ipsius, per redemptionem, que est in Christo Iesu , et a ueteribus liberaremur erroribus, et soli iustitie subderemur: omnemque preteritam rerum salutarium penuriam noua fertilitate pellentes, et doctrina impleremur, et copia, Euangelio pollicente: Querite primo regnum Dei, et iustitiam eius, et hec omnia apponentur et adiicientur uobis . Sicque non conlundetur adquisitionis populus in sempiternum, qui sententie Redemtoris innititur: Ecce ego uobiscum sum omnibus diebus, usque ad consummationem seculi . Illo ergo duce in sui medio commorante, fidelium agmina secura semper alacriaque consistunt: et quecunque in certaminibus aduersa tolerauerint, ea ita sentient prosperis succedentibus antiquari, ut ad letorum tantum commendationem processisse uideantur.

uers. 28. 29.---Et erit post hec: effundam spiritum meum super omnem carnem, et prophetabunt filii uestri, et filie uestre: Senes uestri somnia somniabunt, et iuuenes uestri uisiones uidebunt. Sed et super seruos  meos et ancillas, in diebus illis effundam spiritum meum. Huius loci meminit in Actibus Apostolorum beatus Petrus, dicens hanc prophetiam illo fuisse tempore, cum in Apostolos Spiritus sanctus descendit, impletam . Animaduertendum proinde, quia hoc solum de contextu prophetice orationis Apostolus, quod suo tempori congruebat, assumserit,  idest, Effundam spiritum meum super omnem carnem, et prophetabunt filii uestri, et filie uestre. Quia enim linguarum scientiam Apostoli fuerant miraculo consecuti, predictam hanc effusionem spiritus Ecclesie doctor ostendit, et prophetiam appellauit linguarum scientiam: que etsi non de futuris, sed de recentibus Dominice incarnationis mysteriis disputaret, tamen non nisi uirtute sancti Spiritus contigisset. Nequaquam uero solam mentionem donorum fecisse contentus, subiungit etiam illa que ad pompam terroris aspicerent.

uers. 30. 31.---Dabo prodigia in celo, et in terra, sanguinem, et ignem, et uaporem fumi. Sol conuertetur in tenebras, et Luna in sanguinem, antequam ueniat dies Domini magnus et horribilis: et omnis qui inuocauerit nomen Domini, saluus erit. Itaque toto continuatu illo suadere festinat, quod cum 495 dies. Domini, id est, tempus ultimi iudicii cum tanta sit potentia et fragore uenturum, ut trepidantibus perculsisque sideribus, machina ista uelut combusta dissiliat, ac sola  fides sit que agmina piorum, mundo collabente, tutetur: debere illos Euangelio credere, si peruenire cupiant ad salutem. Quia ergo non explanandi prophete, sed predicandi Euangelii curam beatus Petrus susceperat, tantum ex dictis eius quantum sibi conducebat, arripuit: nec per hoc utique illam explanationem, quam facit contextus, prophetici operis abrogauit. Quod ideo breuiter admonemus, ut illorum repudietur [a 3Kb] audacia, qui temere imperiteque contendunt, hoc solum tempus a propheta indicatum fuisse, de quo Petrus Apostolus disputauit: cum operis, inquam, tota contextio primo populi Iudeorum, deinceps uero nostra tempora quasi cumulum doceat [Ant. doceatur] amplecti. Sicut ergo non officit significatui prophetico, ad Euangelii negocia transferendo, quod historiam Iudaicam totum uolumen exsequitur: ita etiam imo longe magis apud lectorem duntaxat eruditum, nunquam sinitur consequentia fidem negare, si qua predicatio ex Gentibus,  quoque credentium queat negociis applicari.

uideamus ergo, quemadmodum tenor quasi historice explanationis incedat. Sub beato nempe Ezechia sanctum Iohelem prophetasse colligimus: cuius regis etate, et grauia institere certamina, et ingentia miracula. Inter ceteras autem clades, quibus et decem Tribus usque ad translationem leguntur afflicte, nonnulle ciuitates, de Iude quoque et Beniamin sortibus, corruerunt: morbo quoque Iudeos, et penuria laborasse deprehendimus. Denique, cum Rapsaces alloqueretur obsessos, et denunciaret interitum, nisi regi Assyrio se protinus dedissent, mala quoque eis famis ac sitis toleranda promittit. Et propter  hoc ergo eis misericors Dominus pollicetur, quia tristibus in leta mutatis, damna quoque penurie suppleantur. Sed quam seriem rerum et temporum fecerit, audiamus. Effundam spiritum meum super omnem carnem, et prophetabunt filii uestri, et filie uestre, senes uestri somnia somniabunt, et iuuenes uestri uisiones uidebunt. Sed et super seruos et ancillas in diebus illis effundam spiritum meum, et dabo prodigia in celo sursum. Prophetico nempe ore instructa promissio. Nam postquam uite presentis commoda percucurrit, spiritalia iunxit insignia, quibus 496 utique populus Dei precipue gloriabatur. Consequenter itaque pollicetur, quia preter ista, ut diximus, corporalia bona, reuelationum quoque sint ornamenta capturi, et spiritalium donorum abundantiam consequantur. Ergo quod ait, Effundam spiritum meum super omnem carnem, et utrumque sexum, et uariam significauit etatem. Denique sequitur, Prophetabunt filii uestri, et filie uestre: et senes uestri somnia somniabunt, et iuuenes uestri uisiones uidebunt. Diuersis  uidelicet reuelationum speciebus, ea que sunt uentura conspicient. Sed et super seruos, et ancillas effundam spiritum meum, id est, ab his sanctitatis insignibus sicut nulla etas, ita nec conditio, que uilis putatur, excludetur. Ceterum et in seruos, si donorum talium inueniuntur capaces, sacra hec inundatio commeabit. Omnia beati Ezechie temporibus, quasi primo duntaxat gradu dicuntur implenda. Quia enim ingruentibus periculis in graues est coarctatus angustias, et contra spem uicinarum gentium sola religione defensus, ideo tempus ipsum cum magno ambitu, et sub pari schemate propheta describit, ad exprimendam nimirum potentiam Dei, cuius ope ex tanto diluuio ciuitas potuisset emergere. Secundum quem sensum, ordinata nimirum uatis nostri cucurrit oratio. Nam preter consolationem redeuntium copiarum, etiam dona Spiritus, id est, reuelationum promisit insignia, quibus ille populus ad Deum specialiter pertinere proderetur: et ideo deberet inter aduersa  confidere, quandoquidem non possit uiliter disperire, qui carus Deo perque etiam pretiosus existeret. Ipso autem de quo loquimur attestante propheta, colligimus etiam somniis aliquid quasi minoribus et familiaribus oraculis, quod ad consolandum ualeret, fuisse monstratum. Cuius loci sane occasione, distinguendum uidetur quod in Deuteronomio  legimus, id est, ne somniis crederemus. Quomodo enim nunc somnia ad sancti Spiritus dona referuntur, si illic eis penitus fides abrogata crederetur? Unde apparet, cum utraque sit pari auctoritate sententia, discrimen rationis adhibendum, ac si persone somniantis caussa congruerit: ut sicut illa reuerenda  de meritis, ita ista sit de suis estimata ponderibus: intelligamus adminiculum aliquod per somnia contigisse. Si uero nichil adsit testimonii, quod uel tempus, uel persona mereatur, imagines somniorum legali esse auctoritate temnendas.

497 Sed que iam ab eo late adiecta diximus, audiamus. Dabo, inquit, prodigia in celo et in terra, sanguinem, et ignem, et uaporem fumi. Sol conuertetur in tenebras, et Luna in sanguinem, antequam ueniat dies Domini magnus et horribilis; et omnis qui inuocauerit nomen Domini, saluus erit. Consuetudo prophetica est, ut quotiens annunciatur Deus uel ad propugnandum, uel ad ulciscendum cum indignatione consurgens, mutata polorum facies, et elementa ipsa trepidantia describantur. Quale est illud apud beatum Dauid, qui occursum et habitum etherei propugnatoris effugiens, Ascendens, inquit, fumus in ara eius, et ignis a facie eius exardescet, carbones succensi sunt ab eo, inclinauit celos, et descendit, et reliqua. Secundum hunc ergo modum, ut diximus, ex legis  more uenientem, etiam nunc propheta sub tempus animaduersionis celitus inferende, elementa ignibus peruadenda, sidera uel fumo uestiende, uel [a 1Kb] sanguine, natura premittit. Non quod ita hec ut dicuntur effecta sint, sed uel quod eiusmodi apparatus celorum presuli conueniret, uel ita facilem effectum eius sententia duceret, quasi eam consternatus orbis, et cursitantia elementa perducerent: quod tanta postremo reorum animos occuparet anxietas, ac si polorum machina solueretur, atque Luna sanguinesceret, terra cine esceret, astra nigrescerent. Quod ergo metuendum animis accidebat, sic narratur, quasi ipsis eueniret elementis: ultima siquidem illa creditur et una conuulsio, sub ipso uidelicet fine mundi, uel terris, uel sideribus inferenda. Illo autem prophete  in tempore, non celo ac terris  eiusmodi perturbatio, sed solis reorum mentibus incidisse [Ant. insidisse] est. Cuius quoniam speciem modumque deprehendimus, narrationis quoque seriem  inuestigemus.

Pronunciat ergo illa omnia, que beati Ezechie temporibus leguntur impleta. Quia enim decem iam tribubus ad Medorum arua translatis, in Iude fines Assyrius irrupit exercitus: et cum Sennacherib urbes alias obsideret, ad Ierusalem Rapsacem quemdam cum magna copiarum parte direxit, qui ad deditionem populos  Hebraico sermone, cuius erat peritus, illiceret: ceperunt impendio hi qui muris preerant postulare, ut Syro sermone, et non Hebraico loqueretur. Tunc Rapsaces pondus maximi terroris adiecit, asserens se clades maximamque perniciem, non paucis stemmatibus, ceterum uniuerse genti, nisi imperium reciperet, attulisse. Quibus minis adeo et beatus Ezechias, et reliquie sunt ipsius populi comminute, ut ad Isaiam prophetam toto lachrymarum ambitu uerterentur, dicentes: uenerunt filii usque ad partum, et uirtus non est pariendi, id est, in eam se coarctationem spiritus peruenisse, quam tempore partus edendi [b 1Kb] usu filii,  si uirtus non esset in pariente, sentirent. Sub illo ergo estu imminentis discriminis Ezechia Iudeisque positis, et Sol nimirum uidebatur in tenebras, et in sanguinem Luna conuerti, antequam ueniret dies Domini magnus et horribilis, qui illam uidelicet molem atrocis exitii transferret a populo Iudeorum, et ad Assyrios subita uirtute conuerteret. Horribilem 498 proinde diem Domini et magnum uocauit, non quod tristis esset fidelibus, sed quod operis maiestate reuerendus.

Denique sequitur: [uers. 32.] Et erit: omnis qui inuocauerit nomen Domini, saluus erit. Quia in monte Syon, et in Ierusalem erit saluatio. In illo inquam monte, in quo minimum defensionis fere paulo ante uirium pollicebatur attritio: in illa, inquam, urbe, que  populos suos libertati, sicut edendos mundo huic filios mater imbecilla [imbecillis] conceperat, imo que pariendi uiribus destituta, indubitatum fetui minaretur exitium, apparuit subito tam gloriosa defensio, ut preter eam nusquam esset certa saluatio. Et erit: omnis qui inuocauerit nomen Domini, saluus erit. Quia in monte Syon et in Ierusalem erit saluatio, sicut dicit Dominus, et in residuis quos Dominus uocauerit. Hec autem uniuersa, que cum summa propugnatoris Dei nostri laude perfecta sunt, tempore Incarnationis Dominice cumulatius in donis spiritalibus docentur impleta: ita ut ipsa que patrum temporibus precessere miracula, non solum historicam, sed etiam propheticam uim habuisse uim habuisse uideatur: quippe ad eorum significationem ualentia, que longe post redderentur. Sic enim tempore Dominice Passionis, cum acerbissimam mortem uite auctor intraret, diem medium nox improuisa subduxit. A sexta, inquit, hora tenebre facte sunt usque ad horam nonam : ut quod splendoris ingeniti decus atro sydus ore deposuit,  ad officium uideretur uel lugentis respicere, uel timentis: quia nollent contumeliam creatoris, uel Iudeorum facinus intueri, antequam dies Domini magnus et horribilis adueniret: uidelicet, antequam gloria resurrectionis emicaret: uel certe dies ille quem Dominus noster in Euangelio, quasi sub gemina narratione digesserit. Nam cum ultimi temporis signa contraderet, prius Ierosolymorum descripsit exitium, et quibus calamitatibus Iudeorum regio compleretur. Sicut ergo illic euersioni Ierosolymorum finem orbis adiunxit, ita etiam omnis ista apud prophetam elementorum astrorumque concussio, plene sub mundi fine peragetur: Quando, ut ait Beatus Petrus, celi ardentes magno impetu transibunt: et elementa ignium ardoribus decoquentur . Tunc [Ant. Nunc] enim fides sola proteget suos, et qui inuocauerit nomen Domini, saluus erit. Quia in monte Syon, et in Ierusalem erit saluatio, sicut dixit Dominus; et in residuis, quos Dominus uocauerit. Ierusalem,  inquit, celestis, que est mater piorum, municipatui adscribentur omnes qui ad gaudia eterna migrabunt: qui tamen omnes residui nominantur, quia multi sunt uocati, pauci autem electi . Sed uideamus et reliqua.




CAPUT III.

uers. 1.-3.---Quia ecce in diebus illis et in tempore illo, cum conuertero captiuitatem Iude et Ierusalem; congregabo omnes Gentes, et adducam [Al. deducam] eas in uallem Iosaphat: et disceptabo cum eis ibi super populo meo, et hereditate mea Isrel, quos disperserunt in nationibus, et terram diuiserunt meam. Et super populum meum miserunt sortem, et posuerunt puerum in prostibulum, et puellam uendiderunt pro uino ut biberent. Terminato illius, que in longum processerat [Ant. precesserat], significationis excursu, 499 reuertitur ad tempora, de quibus uaticinium fuerat exorsus, et immoratur eis que propediem cernit implenda: ut uel eorum attestatione confirmet etiam  illorum fidem, que longe post uentura promisit: uel ut ostendat se non deposuisse studium consulendi, per hoc quod impetum uaticinantis assumserit; ac si diceret: Si illa que olim uentura sunt temporis sui rationibus inuitentur, nunc uero quod instat et imminet, exsequamur. Nempe iam decem Tribus, Assyrio transferente, migrarunt, Iude in sortem infestus populatur exercitus, nec spes ulla uirium, quibus obsistamus, remansit. Denuncio ergo quod nunc potissimum propugnator occurrat, et captiuitatem populi sui, Iude scilicet, que iam uidebatur inhiare, depellat, ac post desperationem salutis eius, ultionis gloriam que toto celebretur orbe, contribuat. Cum enim ad obsidionem Ierosolymitarum Assyria multitudo conuenerit, ita eos, inquit, faciamus subiacere  uindicte, ut non tam ad bellum concitati, quam ad tribunal uideantur exhibiti. Cum ergo cepero disceptationem mouere in uallem Iosaphat, remunerabo Assyriis diuersisque hostibus, quod merentur, ut et proceres absumat immissa pernicies, et malis captiuitatis gens relicta subiaceat: atque populi mei filios qui in seruitutem, aut turpitudinem uendiderunt, ipsi quoque patiantur arbitria nundinantium: sentiantque quales sint anteacte fructus audacie, qui ob hoc, quod mea nuper arua peruaserint, patiuntur agrorum suorum acerbissimos diuisores.

uers. 4.-8.---uerum quid uobis et mihi, Tyrus et Sidon, et omnis terminus Palestinorum? Nunquid ultionem uos [a 1Kb] redditis mihi, et ulciscimini uos contra me? Cito uelociter reddam uicissitudinem uobis super caput uestrum. Argentum enim meum et aurum tulistis: et desiderabilia mea et pulcherrima intulistis in delubra uestra. Et filios Iude, et filios Ierusalem uendidistis filiis Grecorum, ut longe faceretis eos de finibus  suis. Ecce ego suscitabo eos de loco, in quo uendidistis eos: et conuertam retributionem uestram in caput uestrum. Et uendam filios uestros, et filias uestras in manibus filiorum Iuda, et uenundabunt eos Sabeis, genti longinque, quia Dominus loquutus est. uicinorum, quibus circumdati erant Iudei, iniquitatem et odium, uel leuis sepe detegebat occasio. Nam 500 quoniam propriis uiribus Iudeos oppugnare non poterant, maiorum hostium iungebantur agminibus. Quod eorum facinus carmen accusans, Tabernaculum, inquit, Idumeorum, et Ismelite, Moab et Aggareni, Gebat et Ammon, et Amalech, et alienigene cum habitantibus Tyrum. Etenim Assur uenit cum illis: facti sunt in susceptionem filiis Loth . Secundum hunc ergo morem, contermine nationes ad euertendam Syon cum Assyriis copias miscuissent, conuenit eos diuini censura sermonis, et quasi caussam ab eis talis poscit iniurie. Deinceps uero conuictorum et tacentium parti respondit, ne forte memoriam preteriti doloris assumserint; quando uidelicet filii  Isrel egressi de Aegypto, Iesu Naue duce, terram Repromissionis intrarunt, et traditam sibi certis dimensionibus  possederunt. Nunquid ergo rebelli spiritu illud, ait, tempus paratis ulcisci? et quasi inuenta opportunitate, occupatos fines recuperare contenditis? Sed si eiusmodi uos meditatio concitauit, et imbecillitatem, et profanitatem uestram irruens uindicta conuincet. Non solum enim nichil ualebitis de antiquis mutare decretis, sed sub ipsorum potestate sistetis, quos oppressum ire uestris conspirationibus estimatis. Per species autem uarias mala captiuitatis enumerat, que pro nocentium nimirum arbitriis inferuntur. Atque ideo, cum dixisset, quia aurum et argentum auiditate predantium sustulissent, addidit, et desiderabilia mea, et pulcherrima intulistis in delubra uestra, ut uel reliquam uidelicet supellectilem, uel monilia diuersa signare. Cum his etiam domorum ornamentis etiam pignora miserorum uenumdedistis: quod qualem orbatis parentibus creet dolorem, illatu [Ant. illatum] uicissitudinis sentietis. Eo quippe, cuius iudicia conuulsum ire  tentatis, uindicante, tempus adueniet, ut non solum gaudia Iudei liberationis adquirant, sed etiam uindicte uoluptate pascantur, dentque uenum uestros filios non uicinis gentibus , sed populis [b 106Kb] Saba, quem Gentiles litere Meren uocarunt. Quod totum sane uel statim post Assyriorum exitum, uel post reuersionem de captiuitate Babylonia, Machabeorum temporibus uidetur impletum. Notandum autem, quia non omnia que illis sunt gesta temporibus, ad spiritalem intelligentiam, id est, significationem Euangelici muneris probabiliter 501 [c 2Kb] transferuntur, sicut alia que paulo ante diximus de commotione siderum, de magnitudine prodigiorum, de effusione donorum: que et illis uidelicet temporibus contigerunt, et sub Dominica passione, uel ultimo eius Iudicio cumulatius impleta implendaque creduntur. Haud ergo, inquam, eo modo cuncta, que his propheta subtexuit, ad spiritalem intelligentiam copulantur. Quos enim Tyrios, quosue Sidonios, uel reliquos Palestinorum terminos  ambientes, preter simplicem intelligentiam suspicabimur, ut eos fidelium liberos uendidisse fingamus?  Quos si tamen, quia [a 1Kb] pellexerunt ad uitia, uenum etiam tradidisse fingamus [Ant. fingantur], quomodo eis eandem uicissitudinem comminabitur, ut nos uidelicet mercatoribus Sabeis eorum denuo filios contradamus? Proinde tenenda illa intelligentie regula, ut cum tenore simplici instituta currat oratio; per excessus interdum uaticinio congruentes, ea intersonent, que futuris etiam possint conuenire mysteriis. Sed peracto rursus officio, ad propositum sui temporis res ducatur; ac per consequentiam, uel comminationis, uel exhortationis incedat. Unde et beatus Iel, postquam impetu prophetandi extremis etiam seculis uentura, sed breuiter, indicauit, ad temporis sui rationem reuertitur: conterminisque hostibus exitia comminatus, pergit ea gaudia, que iam appropiare conspexerat, explicare, ut et longe post [b 1Kb] uenturis fidem faciant, que propediem denunciat exhibenda: et eos, quibus consolationem parat, percipienda iucunditate perfundat. Pompam autem subrogat, ut instituerat, nunciandis.

 uers. 9.-12.---Clamate hoc in gentibus, sanctificate bellum, suscitate robustos. [c 1Kb] Accedant, ascendant omnes uiri bellatores. Concidite aratra uestra in gladios, et ligones uestros in lanceas. Infirmus dicat, Quia fortis ego sum. Erumpite, et uenite omnes gentes de circuitu, et congregamini: ibi occumbere faciet Dominus robustos tuos. Et consurgant, et ascendant gentes in ualle Iosaphat. Quanta belli cupiditate ad euersionem Iude conscenderent, imagine exhortationis huius, uim iudicii continentis, expressit. Omnis, inquit, cultor agrorum arma corripuit, in gladios falces, et uomeres in pila mutarunt. Nonnulli etiam uel imbecillitate corporis, uel preiudicio senectutis negociis bellicis abnuentes, tamen sponte ad prelia cucurrerunt: pre multitudine uidelicet copiarum, quas tam Assyrius belli princeps, 502 quam reliqui minuti et contermini hostes trahebant, indubitata se potituros uictoria suspicantes: qui sane propugnatoris nostri profundum consilium [d 1Kb] noscitis. Nam  cum ad uallem Iosaphat, id est, ad obsidionem Ierosolymorum superbo, inquit, ac truci spiritu omnis uestra conuenerit multitudo, tunc in uos capiet uersuram iusta pernicies. Et quoniam sic in me contumelias direxistis, sicut solebatis in obuios tela iaculari: inde trepidabitis, id est, sentietis exitium, unde neutiquam suspicari omnino poteratis. Id est, nulle acies laborabunt aduersum uos signa proferre, nec aliquis clamor pugnantium personabit: cetorum omnes una nocte, feriente Angelo, corruetis: et quasi magni certaminis incapaces, cum quodam despectu atque derisu, nocturna atque iocunda antea quies eterno deceptos tradet sopori.

uers. 13.-16.---Populi, populi in ualle concisionis: quia iuxta est dies Domini in ualle concisionis. Sol et Luna obtenebrati sunt, et stelle retraxerunt splendorem suum. Et Dominus de Syon rugiet, et de Ierusalem dabit uocem suam. Et mouebuntur celi et terra, et Dominus spes populi sui, et fortitudo filiorum Isrel. Rite, inquit, Iosaphat uallis concisionis locus uocatur:  sicut enim opinabantur hostes, istic erat Iudeorum futura concisio. uerum quia eos spes profana  destituit, et in ipsos est directa sententia ultionis, uallis hec concisionis, sed Assyrie, nominabitur: ad quam primo cum hostiles copie conuenissent, tanta in Ierosolymis conclusos anxietas et formido peruasit, ut eis neque magna quicquam astra lucerent. uerum cum ulciscendi operam Omnipotens propugnator assumeret, ille tenebre quas angor animi creabat, barbarorum et animis et oculis inciderunt: atque ad uindicandum Deus noster tanta maiestate prosiliuit, ut non solum clamorem instar bellantium ducum, sed rugitus quosdam uideretur et fremitus edidisse. Quorum uidelicet uirtutem et magnitudinem haud solum corda hominum, sed nec ipsa possent elementa proferre. Ait quippe: Dominus de Syon rugiet, et de Ierusalem dabit uocem suam; et mouebuntur celi ac terra. Et Dominus spes populi sui, et fortitudo filiorum Ierusalem. Fiet ergo, ut diximus, ista conuersio, ut tenebras, quas nequaquam astris, sed timentium pectoribus insidentes, Iudeorum primo gens senserat, deinceps ita hostium turba patiatur,  ut uideantur et astra nigrescere, et elementa nutare. Filiis ergo Isrelis fortitudo continget, 503 [e 1Kb] scientque docti rerum periculis, quia Deus eorum dominus sit uniuerse terre, qui tamen in monte Syon ob nimiam clementiam dignetur habitare.

uers. 17. 18.---Et erit Ierusalem sancta, et alieni non transibunt per eam amplius. Et erit in die illa, stillabunt montes dulcedinem, et colles fluent lacte, et per omnes riuos Iuda ibunt aque. Facies, inquit, totius regionis de tristibus in leta mutabitur. Et quoniam peculiare nostre gentis insigne est, ut sancta dicatur, non solum Templum, sed etiam tota urbis menia ita reuerenda faciet admiratio prosperorum, ut nemo eam profanus adire posse credatur. Dulcem autem libertatem tanta consequetur ubertas, ut non solum de alueariis [Al. aluariis] aut arboribus, sed de ipsis montibus uideantur mella defluere, atque in fontanorum riuorum gratiam torrentes quique mutari, ut continue uidelicet fluentium copiam non deponant.  Hanc autem, inquit, nouam uenarum felicitatem, de illo fonte, qui de domus Dei erumpit [f 1Kb] adytis, consequentur. Que omnia utique uel pro exaggeratione dicuntur, uel quod populi, recuperata salute gaudentes, eiusmodi patiantur affectus: ut sicut supra tristibus, et in ultimo discrimine constitutis obscurari astra et elementa tremere uidebantur; ita rursus gaudii effusione, temulentis lac uideatur manare de rupibus, mella de montibus, torrentes cumulari fontibus, uariisque floribus non solum prata, sed etiam saxa uernare: fontem quoque egressum iri de domo Dei, qui torrentem spinarum riget, idest, loca que erant uepribus occupata, faciat opportuna culturis, per id quod continuo rigationis fomenta suppeditet. Capit iam iste contextus, quo Ierusalem felicitas predicatur, etiam Ecclesie sacramenta, que et impugnationem aduersarie potestatis, et Iudeorum pariter Gentiliumque perpessa est, sed cunctis eis ad nichilum, aque instar, dilabentibus mirabili more conualuit, et ad fines orbis terre uinea  dilatata processit, oppressaque idolorum profanitate, conualuit, atque in quodam solio percepte dominationis  augusta dignitate consedit: quantumque ad institutionis eius regulas aspicit, ita preceptorum sanctitate uallata est, ut nemo ualeat per eam alienus, id est, profanus criminosusque transire. Quidni! cum pro ea se Christus tradiderit, ut exhiberet sibi ecclesiam non habentem maculam aut rugam , sed que sancta et immaculata consisteret. Hec ergo uirgo eterni regis dicata consortio, sicut in presenti ab improbis quibusque uirtutum institutione, ita in futuro seculo, premiorum quoque 504 felicitate dirimitur, ut nemo in eis tabernaculis conquiescat, nisi qui ingreditur sine macula , operaturque iustitiam. Cui ergo municipatus illius felicitate [F. felicitas] eterna contigerit, ita inebriabitur ubertate domus Dei , ut uoluptatis sancte quodam torrente potetur, sentiatque, dolorem aut merorem pariter aufugisse. Que beatitudo sicut plena resurrectionis tempore conferetur, ita et in hac uita partem eius maximam sibi Apostoli eorumque discipuli uendicarunt. A persecutoribus siquidem  uerberati, letabantur, quia meruissent pro nomine Christi contumetiam pati . De his ergo celsis montibus doctrinarum salutarium uidemus mella fluxisse. Teste enim propheta, dulcia sunt piorum faucibus eloquia Dei, super suauitatem mellis ac faui . De Apostolorum, inquam, pectoribus uiuificantia mundo fluenta manabant, et ex dumetis, in que [Ant. qua] inciderant, picta floribus ingrauata frugibus arua reddebant. Quidni? cum abundantiam de illo fonte perciperent, ex quo qui bibisset, non  sitiebat ulterius, sed flumina de uentre illius fluebant aque uiuentis . Per hec itaque donorum incrementa conspicuis ad cumulum felicitatis, uindicte dulcedinem pollicetur.

uers. 19.---Aegyptus, inquit, in desolatione erit, Idumea in desertum perditionis, pro eo quod inique egerint in filios Iuda. Et effunderunt sanguinem innocentem in terra sua. Conclusit ad temporis sui uaticinium propheta sermonem. Et sicut supra Tyriis ac Sydoniis denunciauit uicissitudinem calamitatis: ita nunc Aegyptiis, et Idumeis ob eadem scelera comminatur. Quod quidem nos ad Ecclesie negotium ea poterimus ratione transferre, si Idumeos et Aegyptios, crudeles ac tenebrosos animos nominemus.

uers. 20. 21.---Et Iudea in eternum [a 1Kb] edificabitur, et Ierusalem in generatione et generationem. Et mundabo sanguinem eorum, quem non mundaueram, et Dominus commorabitur in Sion. Assyriis, inquit, aliisque populis, qui cum eis arma sociauerant, mirabili ultione deletis, incole Syon in omnibus spebus et actibus augebuntur,  curamque religionis assument meque fient protectore, conspicui. Quod sicut ex parte sub Ezechia legimus effectum, ita etiam cumulatius sub Dei et hominum mediatore predicamus impletum. Mortuus est siquidem propter delicta nostra, resurrexit propter iustificationem nostram , ut iustificati ex fide pacem habeamus ad Dominum: qui commorari se in media Syon urbe promisit dicendo, Ecce ego uobiscum sum omnibus diebus usque ad consummationem seculi .






COMMENTARIUS IN AMOS PROPHETAM.



[LIBER PRIMUS.]

 505 Explanatione sancti Ielis, prout captus noster, adiuuante Deo, protulit, absoluta, ipsa muneris serie uocamur ad tertium prophetam, qui dicitur Amos, uirum non minus generis humilitate, quam uirtutis eminentia gloriantem. Nullis quippe parentum fultus insignibus, solis meritis ut in prophetarum numero locaretur, obtinuit: prophetarum, inquam, qui non solum magisterium Synagoge, sed etiam fundamentum Ecclesie prestiterunt, teste magistro Gentium, qui edificari Ecclesiam super doctrinam apostolorum prophetarumque , commendat. Ergo ad illum cetum siderea luce radiantem, etsi nullo adiutu clariorum natalium, morum tamen, ut diximus, ac totius uite sancte profectus est; abunde ipso, etiam si nichil sermone docuisset, probaturus exemplo, quia ad capescendam ueram felicitatis gloriam, pietas mentis deuotioque sufficeret, quandoquidem impedimentum ei nec paupertas possit nec obscuritas comparare. Et quia quantum meruit cognouimus, quid docuerit audiamus.




CAPUT PRIMUM.


uers. 1.---uerba Amos, qui fuit in pastoralibus Thecue [Al. Thecue]: que uidit super Isrel in diebus Ozie regis Iuda, et in diebus Ieroboam filii Ioas regis Isrel, ante duos annos terre motus, et dixit. Animaduertendum primo, quod eadem sunt huius tempora, que etiam precedentium prophetarum, Osee uidelicet et  Ielis, tum siquidem cum maxime in decem Tribubus, que 506 Isrel appellantur, seruabat impietas, et omnino quasi discernendi [Ant. discernendis] luminibus effossis, tenebras, quibus se induerat, populus diligebat, ita ut nec salutaribus monitis, nec seueris uerberibus quicquam omnino respiceret, sed impietati impudentiam copulantes, ut culpas suas pariter et miserias uiderentur amplecti. Quia ergo Dominus noster muneri se ultionis accingens, idipsum uariis prenunciabat modis, quippe cum emendandi potius, quam puniendi commoueret intentio, prenunciat que se nouerit illaturum. Ante duos, inquit, annos quam prodigiali motu terra quateretur, quod factum esse, licet Regum non prodat historia, tamen nos ipso propheta sumus auctore contenti: nec dubitamus indicem uenture calamitatis terrarum commotionem preisse. Ergo per interposita temporum spacia, que uindictam [a 1Kb] serius differebant, ut de emendatione cogitet, populus admonetur, et fit pompa terroris, ne molem ipsam terroris  incipiant experiri. Que sane dispensatio cum nichil apud illos promouet, non solum securitate, sed excusatione priuantur. Concionatoris autem ipsius, qui reuelationum magnitudine sublimetur, animaduertenda mediocritas est: quia istam qua inclaruit dignitatem, solorum cum esset morum, non etiam natalium, sicut alii, suffragio consecutus  tamen uilem qua exercitus erat, non celauit industriam: sed in  Thecue alendis pecoribus semper se institisse, signauit. Thecue autem uiculus esse dicitur, in quo pastorum habitet multitudo, [a 1Kb] septimo a Bethleem urbe miliario separatus, post quem uasta iam usque ad Oceanum solitudo porrigitur. Ergo inter pastores loca inculta, sed pecori opportuna 507 sectantes, ideo se educatum esse commendat, ne occasione noui muneris uideatur elatus, et de se aliquid estimare sublatius. Quod propositum serie parcitatis in processu quoque operis explicauit, dicens: Non eram propheta, nec filius prophete, sed pastor eram ex rubis poma decerpens: et tulit me Dominus, et misit ad prophetandum. Hec autem modestie uirtus est, quam et gentium Doctor ostendit, cum dicit: Reuelationum magnitudine ne extollerer, datus est mihi stimulus carnis mee, angelus Sathane, qui me colaphizet. Propter quod ter Dominum rogaui, ut discederet a me, et dixit mihi: Sufficit tibi gratia mea; nam uirtus in infirmitate perficitur . Patuit ergo prophetalibus oculis illam terrarum commotionem,  ad significandam imperii conuulsionem, ualere; et hunc esse [b 3Kb] rugitum Domini irascentis appellat.

uers. 2.---Et de Ierusalem, inquit, dabit uocem suam. Hanc nimirum uocem, que ire eius congrua, non nature [c 14Kb] infremuisse. Ergo eternum iudicem tremor orbis eloquitur, cuius tanta uehementia fuit, ut statim uiror graminum disperiret, et non solum hominibus, sed etiam gregibus subducerentur alimenta: [d 1Kb] speciosa siquidem pastorum leta pascua nominauit, et exsiccatum Carmeli uerticem ad eandem uoluit significationem ualere. Siquidem pastores soleant estiuas precipue in uerticibus collium querere pastiones: que omnia illo terrarum concussu arefacienda denuncians, opinione quoque naturali uidetur aliquid contigisse. Plerique enim, qui eorum curiosi in eiusmodi negotiis exstiterint, opinantur probare caussas terrarum motibus siccitatem, idque exemplis probare et disputationibus persuadere conantur. Quas nunc tamen uobis replicare non est  necesse, sed illud breuiter adnotaui, quia geminam plagam intulerit uixdum inchoata commotio. Siue autem siccitatem, quasi conturbatis fontium, uenis, crearit magna concussio, ad potentiam respicit conditoris, cuius nutui elementa deseruiunt: siue preueniens defectus humoris terram primo arescere, postea etiam fecit intremere, sicque pereuntibus pascuis, siccitatis incommoda patuisse: nichilominus eandem potentiam iudicantis ostendit, qui ut pietate continet que creauit, ita eadem, cum opus est, indignatione conturbat. Possemus autem per tropologiam, pastorum nomine proceres ac reges diuersarum gentium indicatos putare, uerticemque Carmeli, eam potentiam, quam cum feliciter degerent, obtinebant, presertim quia et ad diuersas gentes prophete istius sermo dirigitur; sed et simplicior est prior explanatio et accommodatior historiis, si diuerse [Ant. diuersa] afflictionum species profanis institisse dicantur. Sed iam uideamus quid infremens  ultor exclamet.

 uers. 3.-5.---Super tribus sceleribus Damasci, et super quatuor non conuertam eum, eo quod triturauerunt in plaustris ferreis Galaad. Et mittam ignem in 508 Domum Azahel, et deuorabit domos Benadab. Et conteram uectem Damasci, et disperdam habitatorem de campis [Al. campo] idoli, et tenentem sceptrum de domo uoluptatis [e 1Kb] et luxurie, et transferetur populus Syrie Cyrenem, dicit Dominus. Scimas, ait Apostolus, quia omnia que lex loquitur, his qui in lege sunt, loquitur . Cum ergo et prophetis esset propositum, scelera populi sub lege degentis arguere, et beatus Amos decem precipue Tribubus que Isrel appellantur, insisteret: dispensatoria tamen ac multiplicis ratione consilii Deus noster aliarum quoque gentium intulit mentionem, quas equi iudicii ratione dispungat; sicut et Iudeorum populum, ex eo sibi plurimum contra uite merita, quod discreti ab reliquis agerent, arrogantem. Cum enim audiunt etiam uicinas gentes ad examen baud segnius, quam suas Tribus uocari, intelligant profecto,  et omnium nationum unum esse conditorem Dominum. In eo ergo ipso quod Isrelitarum dolor de uicinis gentibus uindicatur, superbia eorum una deprimitur, ut sentiant demum, quod non sit tantum Iudeorum Deus, sed etiam Gentium: quandoquidem nullius populi studia debitis uel consolationis, uel ultionis preciis exuantur. Ad postremum ostendit, quam sit ad parcendum promtior, qui ad irascendum cum tanta difficultate consurgat, ut nunquam eum una culpa alteraue commoueat, nisi alique tres quatuorue conuenerint. Qui tamen numerus pro infinita quantitate docetur assumtus: non ut uere quatuor crimina, sed multa signaret. Idem autem se ignoscendi quoque studium, et iam circa alias gentes habere consignat, quando commotionem suam per similitudinem aliene iniquitatis excusat. Super tribus, inquit, sceleribus Damasci, et super quatuor non conuertam eum, eo quod triturauerunt in plaustris ferreis Galaad. Egit, inquit, solio meo ceterna iusticia,  ut munus demum iudicantis assumerem, et horrore [f 1Kb] mihi multiplicem pariter, et impudentem crudelitatem, conuerso in tristia statu nocentium, perdocerem. Haud semel quippe nec iterum Damasci populus, ceterum sepenumero Isrelis arua populatus est. Galaad autem ita etiam plaustris ferreis tribulisque comminuit, ut gratum spectaculum putaret [g 1Kb] instar spicarum atque culmorum, passim in campis incolarum membra tererentur. Quia ergo impunitam hanc diu feritatem nec potui ferre, nec debui, mittam ignem in domo Azahel regis Damasci, et deuorabit domos Benadab, qui patri suo Azahel in imperio successit: et conteram uectem Damasci, et disperdam habitatorem de campis idoli, et tenentem sceptrum de domo uoluptatis, id est, habitatores locorum profanos, uel summates quosque, uel proceres, qui omne tempus in uoluptatibus transigebant, malis captiuitatis inuoluam. Ac ne [h 1Kb] eius captiuitatis ignorent, aut spem reuersionis usurpent, cum edes suas in cinere 509 uiderint concidisse, ipsi ad Cyrenis  arua ducentur. In Regum autem uolumine relegimus,  hi reges quorum propheta commeminit, id est, Azahel et Benadab, decem Tribus, quam frequenti incursione uexauerint, et ad miseriarum extrema perduxerint. Ea ergo uictoria ne uideretur Syris feliciter contigisse, [a 1Kb] caussam illic facere calamitatis penarumque, que describitur. Sed iam progrediamur ad reliqua.

uers. 6.-8.---Hec dicit Dominus: Super tribus sceleribus Gaze, et super quatuor non conuertam eum; eo quod transtulerit captiuitatem perfectam, ut concluderet eam in Idumea. Et mittam ignem in murum Gaze, et deuorabit edes eius, et disperdam habitatorem de Azoto, et tenentem sceptrum de Ascalone: et conuertam manum meam super Accarum, et peribunt reliquie [Al. Accaron et reliqui] Philistinorum, dicit Dominus. Eodem narrationis ordine, quem et supra aduersum Damascum tenuerat, Gaze quoque urbis crimina, suppliciaque dinumerat: et quasi speciem percunctantis assumit, debeatne tam longam tenere patientiam super homines adeo sceleribus inherentes,  ut putarent se nichil crudeliter perpetrasse, nisi id ter quaterque geminassent, miramque ambitionem in delinquendo tenuissent: ac non solum propriis, sed etiam alienis criminibus pascerentur. Dedit quippe operam, ut de Iudeorum gente Idumei, Esau uidelicet posteri, quem beati Iacob fratrem fuisse prodit historia , penas agerent. Hi ergo, inquit propheta, qui ab nobis parricidali odio, cum esset iunctus sanguine, dissidebat, Gazeorum auxiliis utebatur, nec in suum gens truculenta compendium, sanguinem meum odiis donabat alienis: tantum in me seuiens, quantum satis ducerent parricide. Hanc autem professionem malignitatis qualiter sit expuncturus, ostendit: Et mittam ignem in murum Gaze, et deuorabit edes eius et disperdam habitatorem de Azoto, et tenentem sceptrum de Ascalone: et conuertam manum meam super Accarum, et peribunt relique Philistinorum, dicit Dominus. Per occasionem unius ciuitatis, aliorum quoque oppidorum  nomina percucurrit, de quibus in Regum historia frequenter legimus, quod pene continuos habuerint cum Iudeorum gente conflictus. Hi sunt autem qui et Arcam Testamenti, ceso Iudeorum exercitu, quasi captam ad fanum idoli, cui Dagon erat uocabulum, transtulerunt . Cuius tamen potentiam postquam et Dagonis statua comminuta, et secuta populi calamitate, indicauit, cum officiis eam debitis remiserunt: nec sane cultum Dei talibus miraculis suscepere, sed [b 1Kb] ingeniis et moribus, et ritibus perstiterunt. Hi ergo iugibus odiis in Dei populum seuientes, quotiens suo nomine bellum inferre non poterant, cum maioribus hostibus copias et arma miscebant; sicut ea precipue tempestate, qua Assyrii Iudeorum finibus irruerunt, fatigatum ab eis, quem disserimus propheta conqueritur, et ostendit uniuersas nationes, quibus circumdabantur Iudei, in eorum perniciem quasi certantibus 510 studiis laborasse. Quia igitur eorum aduerso tempore, uos quoque malorum cumulos addidistis, nec  miseria eorum uiciniorem in uobis affectum, id est, misericordie, ceterum magis truculentie suscitauit, magnitudinem facinoris uestri, quia ratione noluistis, ultione saltem pendente, noscetis: immissum quippe expugnationis incendium, non solum tecta, sed etiam nemora deuorabit, id est, ornamenta pariter et monumenta consumens. Sicque incolas uestros internecione delebit, ut nec in proceribus sceptra retinentibus,  qui erant uere uel potestate subnixi, uel uite istius deliciis et uoluptate conspicui, adeo ut possent [Ant. possint] etiam reges uocari, ulla inueniatur exceptio: sed ita super omnes manum nostre aduersionis extendam, ut Philistinorum etiam reliquie consumantur, et a summis ad imos inseuiat una uastatio. Hoc est autem, quod etiam precedens propheta signauit, Tyrum uidelicet et Sidonem atque omnes Palestinorum terminos accusando, quod argentum et aurum, atque omnia que pretiosa erant de Isrelis finibus abstulissent: filiosque populi in libertate natos, Grecis ac Barbaris mercatoribus uendidissent, ut procul a paternis regionibus auecti, exilium simul seruitiumque paterentur.

uers. 9. 10.---Hec dicit Dominus: Super tribus sceleribus Tyri, et super quatuor non conuertam eum, eo quod concluserint captiuitatem perfectam in Idumea, et non sint recordati federis fratrum. Et mittam ignem in murum Tyri, et deuorabit edes eius. Eius criminis arguit Tyrum, quod et Gaze nuper obiecerat, uidelicet,  quia non breuem aliquam portionem, sed perfectam captiuitatem in Idumea concludere festinauit, ut periculis Iudeorum Idumeam gentem, odio uidelicet infensi fratris, expleret. ueniet proinde uindicta, que formam criminis tui et fingat, et superet: tu quippe quasi ardentem inuidiam in perniciem fratrum tuis amminiculis incitasti, et non es recordatus, id est, noluisti penitus cogitare illud fedus, quod inter [c 1Kb] germanos natura ipsa constituit, quorum non tanta laus esset diligere, quantum crimen odisse: sed quasi externissimos, et nec sermone sibi nec opinione compertos, non solum in iurgia, sed etiam in prelia commouisti. Consequenter itaque ardens uindicta corripietur, et ingentes uolaptates, quibus famosa gestieras, horribili squalore mutabuntur: tantumque uastatiom adhibebit, ut tam fundamenta, quan culmina turris celse murique cinere scant.

uers. 11. 12.---Hec dicit Dominus: Super tribus  sceleribus Edom, et super quatuor non conuertam eum, eo quod persequutus sit in gladio fratrem suum, et uiolauerit misericordiam eius, et tenuerit ultra furorem suum, et indignationem suam seruauerit usque in finem. Mittam ignem in Themam, et deuorabit edes Bosre. Instituti ordinem sermonis exsequitur, et diuersas gentes sub increputione compellat, quas Iudeorum duntaxat tam criminibus nouerat coherere, quam finibus. Ordinate autem post Tyrum posuit Idumeos, 511 quia et ipsi parricidali aduersum Iudeos impietate feruebant. Quod ergo in Tyriis denunciauerat esse plectendum, cur uidelicet Idumeos seuientes uel consiltis adiuuissent, quo facilius fraternis miseriis pascerentur: consequenter nunc ipsos quoque Esau ob eadem crimina compellat, et destinat ultioni: ne qui eorum sociis denunciauerat precia reddenda culparum, ipsis qui auctores criminis erant, pepercisse uideretur. Dicit ergo, eum populum non semel sed sepe parricidali animo deliquisse, et si culpa nimirum ueniam mereretur, exigeret  assiduitas funesta uindictam. Fratrem quippe non iurgio, ceterum gladio persequutus, misericordie uel [d 1Kb] caritatis, quam germanitas poscebat, oblitus est. Nec per indignationis quemdam impetum [e 1Kb] furuisse contentus, longum, inquit, sceleri tempus impendit. Grande autem accusationi pondus adiecit, dicendo: Et tenuit ultra furorem suum, et indignationem suam seruauit usque in finem. Non solum enim  discessit a moribus germanorum, fratrem preliis insequendo, sed nec ipsorum consuetudinem, quos in sanguinolenta certamina indignationum facibus incitat, custodiuit. Nam ita furuit, quasi celeriter desiturus: ita in odio perseuerauit quasi iusticia magis, quam furore commotus. Iuste ergo immoraturum sibi usque ad consummationem patietur incendium: ut et urbes et castella, sicut unis criminibus sorduerant, ita eisdem calamitatibus atterantur. Multis autem nominibus, id est, Edom et Theman, et Boara, unum indicat populum, uidelicet Esau, qui Bosra uocabulo habuerant metropolim ciuitatem. Hos ergo dicit, et prelio et obsidione uincendos, et uincentium arbitriis seua passuros, et cedibus exustionibusque perituros: que omnia partim a Chaldeis, partim a Machabeis docentur illata.

uers. 13.-15.---Hec dicit Dominus: Super tribus sceleribus filiorum Ammom, et Super quatuor non conuertam eum, eo quod dissecuerit pregnantes Galaad, ad dilatandum terminum suum. Et succendam ignem in  muro Rabba, et deuorabit edes eius in ululatu in die belli, et in turbine in die commotionis. Et ibit Melchom in captiuitatem, ipse et principes eius simul, dicit Dominus. Nec isti populi, Ammon uidelicet, et Moab de Loth stirpe uenientes a parricidali inuidia liberantur Isrelitarum: sic quidem proximi deteguntur, qui tamen eorum pristinam gloriam non ferentes, nullam pretermiserunt occasionem nocendi Galaad. Denique regionem, quam ultra Iordanem due [a 1Kb] in dimidia Tribus, sicut narrat Scriptura, susceperant, finitimam sibi Ammonite inuadere festinantes, nec a grauidarum, inquit, mulierum cedibus abstinebant, ipsam uidelicet Iudeorum sobolem interficere cupientes, ut, habitatore consumto, regio Galaditarum eorum tota finibus iungeretur. Remunerabo ergo, inquit, et huic populo quod meretur: faciamque ut hostili igne Rabbe, que metropolis fuit, edificia consenescant. Quo sane belli turbine ita consternabuntur, ut uideantur et premori: non solum 512 autem principes eius, sed etiam Melchom, id est, simulachrum, cuius  se numine muniendos credebant, in captiuitatis ludibrium transferetur.




CAPUT II.

uers. 1.-3.---Hec dicit Dominus: Super tribus sceleribus Moab, et super quatuor non conuertam eum: eo quod incenderit ossa regis Idumee usque ad cinerem. Et mittam ignem in Moab, et deuorabit edes [b 1Kb] Carioth, et morietur in sonitu Moab et clangore tube. Et disperdam iudicem de medio eius, et omnes principes eius interficiam cum eo, dicit Dominus. Animaduertendum, quoniam cum omnibus quas annumerauit gentibus contumelias et pericula, que Isreli congesserant, imputasset, nunc Moabitarum populo obiicit, quod in Idumeum regem seuus exstiterit: eosque ita furuisse caussatur, ut non contenti bellum agere cum uiuente, odium suum etiam circa eius funus ostenderint. Per quod utique et Iudeorum arrogantia, qui solos se ad Dominum pertinere credebant,  compressa est: et Gentibus uel spei solacium, uel intelligentie lumen obiectum: ut sentirent se sub una creatoris sui prouidentia et gubernatione consistere, qui uidelicet non solas Iudeorum, sed etiam aliarum gentium iniurias ultum iret.

uers. 4.-5.---Hec dicit Dominus: Super tribus sceleribus Iuda, et super quatuor non conuertam eum, eo quod abiecerit legem Domini, et mandata eius non custodierit.  Deceperunt enim eos idola sua, post que abierunt patres eorum. Et mittam ignem in Iudam, et deuorabit edes Ierusalem. Cum facinora truculenta diuersis gentibus obiecisset, uenit ad Iudam, et dissimulate religionis facinus imputauit, eodem quo ceperat schemate deliberationis enuntians necessariam conuersionem, de letis scilicet tristia subituros, qui obstinate fuissent turpia queque et profana sectati. Non autem existimare debemus, quia eos populos, quorum paulo ante crimina percucurrit, probabiles in religionis parte censuerit, de qua eis nichil obiiciendum putarit: sed quoniam erat millies confessa profanitas, qui semper fuissent idolorum cultibus mancipati, nec de pietate rituum nossent competens habere iudicium, nequaquam utique eis crimen dissimulate religionis obiectat, ceterum illa morum uulnera, que etiam extra ueram religionem positi, dignoscere ac uitare potuerunt. Iude uero id principio obiecit, quod et ceteris flagitiis esset horridius, et de qua stirpe merito etiam alia scelera pullulassent.  Abiecerunt enim, inquit, legem Domini per quam solam erant in toto orbe conspicui: neque abiecisse contenti, ad idolorum quoque transiere culturam. Recipient ergo stipendium quod merentur, ut Iudam uidelicet et Ierusalem incendium hostile consumat, quod, Babylonio uincente, completum est.

uers. 6.---Hec dicit Dominus: Super tribus sceleribus Isrel, et super quatuor non conuertam eum, pro eo quod uendiderint argento iustum et pauperem, pro calciamentis. Decem Tribus, quas nominat Ierusalem, non sicut Iudam, sed sicut reliquas gentes de morum facinoribus accusat: ut eas 513 nimirum ita profanitati in hesisse monstraret, quatenus super hac parte argui nec erubescerent, nec timerent. Accusat ergo morum uulnera, non quod essent grauiora quam rituum: sed uel quod hi fructus fede religionis liquido uiderentur, uel quod in illa quoque actuum portione ostenderentur ceteris Gentibus nequiores. Haud ergo diutius, inquit, censura nostra tolerabit, ut in eo statu maneat, in quo impudens nequaquam ad meliora  respirans; sed superueniet eis de prosperis in aduersa mutatio, ut quod noluerint discere moniti, incipiant nosse damnati: agere me, uidelicet, curam pauperum, nec prouidentie mee defensione priuari eos, qui seculi istius sunt opibus destituti. uigeat apud illos tantum cura probitatis, et ipsa  acceptos mihi reddet carosque mediocritas. Id autem dixi, quia Isrelis populus neglexit aduertere iustum et pauperem, quasi gemino apud me suffragio nitentem: sed meis semper iudiciis infensus proterebat pauperes, et pedum calceamentis ornamenta seculi uilia estimabat, idest, uel in officiis uel in negociis tanta felicitate peccantes, ut non solum breuibus illecti plerumque compendiis, sed sepe etiam gratuitis iustorum suppliciis pascerentur, quandam uoluptatem putantes, si [c 1Kb] uirorum uirtute humilium, idest, superbie malum innocentie sanctitate uitantium, capita ipsa pulueri mixta calcarent. Quod autem ait, uiam humilium declinant,  dupliciter accipi potest, idest, uel deflectunt ab ea, et longe diuersum uite iter sequuntur, uel certe in iudiciis iustam inopum caussam fraude commaculant: quale est illud in psalmo: Si uideras furem, simul currebas cum eo, et cum adulteris portionem tuam ponebas. Sedens aduersus fratrem tuum loquebaris, et aduersum filium matris tue offensionem [d 1Kb] callidus instruebas . Exaggeratur autem illo  sensu delinquentium reatus, quia dedita opera, que erant funesta, sectantes, non solum negligere, sed etiam odisse iustitiam deteguntur. Pergit autem propheta crimina diuersa memorare; nam post iniustitiam et [a 1Kb] superbiam libidinis peccata contingunt. Filius, inquit, et pater eius introierunt ad unam puellam, ut uiolarent nomen sanctum meum. Ostendit, in quos cumulos delinquentium consuetudo procedat. Primo, inquit, ciuibus iustitiam in iudiciis, affectum in calamitatibus negauistis: sequutum est continuo, ut neque nature ipsius apud uos iura consisterent, sed de flagitiis ad incesta uenientes, in scorta filii cum patribus irruebant, ut nullam reuerentiam, sicut prius ciuibus, ita deinceps neque genitoribus exhiberent Quo sane uestro facinore [b 1Kb] sanctum quoque meum nomen uiolabatur, colloquentibus inter se uidelicet Gentibus, Qualis est Deus ille, cuius qui peculiaris populus dicitur, tam deformis apparet?

514 uers. 8---Et super [Al. uestimentis pigneratis]  uestimenta pignerata accubuerunt iuxta omne altare, et uinum damnatorum bibebant in domo Dei sui. Erat quidem consequens, ut cultores idolorum sub multiplici feditate consisterent: hic tamen propheta in cunctis, que arguit, illud curat exprimere, quia quasi dedita opera diuinis preceptionibus repugnarent, per que omnes species preceptorum scinderent. Ideo totum quod in lege prohibetur enumerans, etiam pigneratis eos uestibus incubuisse pronunciat. Iuxta omne autem altare diligenter adiecit, quia aras eorum multiplicarat impietas. Et ideo uinum damnatorum bibebant, id est, de ea pecunia epulabantur in templis, quam acceperant ex preciis innocentium, nimirum de quibus paulo ante dixit, quia uendidissent argento iustum, et pauperem pro calciamentis.

uers. 9. 10.---Ego autem exterminaui Amorrheum a facie eorum, cuius altitudo cedrorum altitudo eius, et fortis ipse quasi quercus; et contriui fructum eius  desuper, et radices eius subter. Ego sum qui ascendere uos feci de terra Aegypti, et eduxi uos per desertum [Al. in eserto] quadraginta annis, ut possideretis terram Amorrhei. Tenet consuetudinem suam, ut ad exasperandum ingratorum facinus, beneficia premissa commemoret. Et ideo postquam eorum praua et profana studia, quibus erant dediti, percucurrit, bonorum quoque mentionem, quibus [Forte quorum] eos obliuio ceperat, intromisit. Ac si diceret satis se fuisse deceptum, qui antiquas Gentes, robore uiribusque potiores, ut his habitatio pararetur, expulerit, cum hi gloriosum certamen existiment, si illorum crimina et emulentur et superent. Ego autem exterminaui Amorrheum, cuius altitudo cedri similiter, et fortis ipse quasi quercus; contriui fructum eius desuper, et radices eius subter [Ant. super]. Siluam, inquit, Gentium longa iam etate perualidam ita celsis uerticibus comminantem, et profundis radicibus innitentem sedulus, quasi castrorum [c 1Kb] metator excidi, ne habitationis leuia saltem impedimenta sentirent.  Quicquid ergo roboris fuerant, stirpitus amputaui, ut indigenarum silue, quas amoliebatur nostra sententia, nequaquam ulterius pullularent, sed collate uictorie gaudia securitas cumulata sequeretur. Quidni? cum eis etiam priscis temporibus beneficia contulissem? Nam cum Aegyptia essent seruitute depressi,  ad celsa eos libertatis erexi: et per inuias solitudines quadraginta annis cibum potumque miraculis sufficiens circumegi, ut possessio felicium, que fuerat decreta, terrarum eo dulcius saperet, quo tardius contigisset: simulque cognoscerent, quod uita hominis non in fertilitate arborum, sed in Dei prouidentia gubernante consisteret. Nec tamen presentis uite contulisse tantum instrumenta contentus, reddidi uos per spiritalia quoque ornamenta conspicuos, [d 1Kb] suscitans, inquit, de filiis uestris prophetas, et de iuuenibus uestris in 515 Nazareos, id est, ut peculiari deuotione, ita etiam sacra illuminatione pollentes, quorum aliis futurorum certa cognitio, aliis delictorum esset gloriosa contentio. Hec tamen uos omnia non solum uiliter estimastis, uerum etiam impendio respuistis, audentes et prophetis, ne uaticinarentur edicere, et Nazareis uinum, quo inebriarentur, ingerere.

uers. 13.-16.---Ecce stridebo subter uos sicut stridet plaustrum onustum feno. Et peribit fuga a ueloce,  et fortis non obtinebit uirtutem suam, et robustus non saluabit animam suam; et tenens arcum non stabit, et uelox pedibus suis [e 1Kb] non saluabitur, et ascensor equi non saluabit animam suam; et robustus corde inter fortes nudus fugiet in die illa, dicit Dominus. Familiare Scripturis sacris est, ut imaginibus etiam de exiguis rebus forte susceptis, ad hoc quod experimentum cupiuit, abutantur: sed ita ut mysticorum in his sensuum medulla consistat. Unde et nunc quia diu peccantem populum iustus arbiter sustinebat, oneratum se plaustri instar asseruit, sed cui onus uilis materie contigisset. Quod ergo ait, stridebo subter uos sicut plaustrum onustum feno, non ita uoluit intelligi, ut aliter uideretur plaustrum feno plenum stridere, aliter argento: sed quia sibi similitudinem plaustri stridentis aptabat, sensus arte permiscuit, ac si diceret: si plaustrum onustum haberet discernendi aliquam facultatem, uidelicet indignantius sine dubio strideret, si uilia, quam si pretiosa  portaret. Ita ergo sicut Apostolus docet, super religionis fundamentum pro diuersitate meritorum; alii ut aurum, argentum, lapidesque pretiosos, alii sicut fenum, ligna stipulas congerunt : merito Deus noster maiorem se sarcinam pronunciat experiri, eorum peccata tolerando, in quibus nichil queat de pretiosis studiis reperire, sed qui omnes ad uile fenum, quod facile ignibus consumatur, accesserunt. Cum autem striduero, id est, infremuero, uestra illico uel arrogantia uel fiducia disperibit. Non enim uelocitas quemquam subducet exitio, non proteget fortitudo pugnacem, non postremo peditum acies, non equitum manipuli diuinam sententiam morabuntur: sed qui erant bellandi arte clari, optabunt amissis latere tegminibus, ut uel [f 1Kb] nudi ad tuendam uitam utantur latebris. Que omnia mala hostili euenire uictoria, annuis magis cladibus, quam annalibus literis comprobamus. In hoc loco sane Iudei quamdam opinionem sequuntur, [g 1Kb] diuersorum uidelicet ducum diuerso apparatu signatus fuisse personas:  quod nos non magni ponderis estimantes, ad alia transeamus.




CAPUT III.

516 uers. 1. 2.---Audite uerbum quod locutus est Dominus super uos, filii Isrel, super omni cognatione  [a 1Kb] uestra dicens: Tantummodo uos cognoui ex omnibus cognationibus terre, idcirco uisitabo super uos omnes iniquitates uestras. Nempe, inquit, hoc insigni precipue gaudetis, quod nulli in toto orbe genti nisi uobis solis qui sum mundi creator innotui: et cum omnes nationes eadem qua uos pietate formauerim, tamen uester solum Deus appellari atque esse delegi, uniuersaque uestre deuotionis officia muneribus atque miraculis anteueni, ualida in uestrum honorem tum Aegyptiorum, tum Palestinorum regna consumens, ut uobis uidelicet gloriosa egressio, opulenta possessio probaretur: nec solum seruitute depulsa, gaudia contulisse contentus, lumina quoque doctrine spiritalis adieci, ostendens utique per hec omnia, quod uos ex omnibus nationibus elegissem, quos etiam sacris informationibus erudirem, ut qui sine meritis multa susceperant, quemadmodum etiam mererentur, agnoscerent. uerum non ista liberalitas negligentiorem conuersationis uestre iudicem reddidit, sed hoc magis malefacta uestra castigo, quo  uos cunctis gentibus pretuli. Est enim consequens, ut diligentius inspiciantur que pretiosius estimantur. Decor ergo genti uestre, uel mea indulgentia uel parentum uirtutibus comparatus, nullam sinit culpam incastigatam relinqui: quia uilescit concessa nobilitas, si non auferatur indignis. Haud itaque impunitatem criminum, sed custodiam mandatorum nobilitas adquisita commendat. Sed uideamus et reliqua.

uers. 3.-8.---Nunquid ambulabunt duo pariter, nisi conuenerit eis? Nunquid rugiet leo in saltu nisi habuerit predam? Nunquid dabit catulus leonis uocem de cubili suo, nisi aliquid apprehenderit? Nunquid cadet auis in laqueum terre absque aucupe? nunquid auferetur laqueus de terra antequam aliquid [Al. quid.] ceperit? Si clanget tuba in ciuitate, et populus non expauescet? Si erit malum in ciuitate quod Dominus non fecit [Al. fecerit.]? Quia non faciet Dominus Deus uerbum, nisi reuelauerit secretum suum [b 1Kb] seruis suis. Leo rugiet, quis non timebit? Dominus Deus locutus est,  quis non prophetabit? uarie quorumdam opiniones in hoc loco fuerunt, sed non satis exemplorum sensui [c 1Kb] concinentes, qui nunc a nobis sub necessaria distinctione reddetur. Diuersas enim sententias oratio instituta contingit: et primus quidem uersus necessariam, id est, iustam docet fuisse ingrate gentis repulsam, quam super uidelicet unam ex uniuersis nationibus pronunciarat adscitam. Ea ergo, quoniam studiis in peruersa mutatis, iram iudicis accenderat, repudiata 517 que subdebatur exitiis, explicat cur eiusmodi dissidium contigisset. Nunquid ambulabunt duo pariter, inquit, nisi conuenerit eis? id est, Quid miraris, quia comitatus nostri defensione nudata sis, cum iusta uiantium coniunctio, nisi inter concordes diu manere non possit? Tu proinde qui elegisti habere meis legibus contrarias uoluntates, fuisse consequens confitere, ut comitatus mei auxilio nudareris, quia non meis itineribus ingredi separata cepisti. Ego non ero te deseruisse contentus,  nec hoc fine indignatio nostra claudetur, sed de presule tuo conuertar in seuientem leonem, quem per uasta nimirum lustra gradientem haud leuitas in rugitum, sed uisa eminus preda commoueat: qui cum sane fuerit uictor optati, ac destinatam uenationem ad cubile retulerit, antra ipsa coget fremitu personare, ac nunquam hoc genere uacuus, nisi  preda semper potitus immurmurat. Quibus duobus uersibus habitum ulciscentis expressit. Sequitur autem: Nunquid cadet auis in laqueum terre absque aucupe? Nunquid auferetur laqueus de terra, antequam aliquid ceperit? Ulciscentis partibus absolutis, eos in quos uindicatur compellat, quos tanta facilitate iudicat conterendos, ut aui similes, que laqueum sit ingressa, uideantur. Nunquid cadet, inquit, auis in laqueum terre absque aucupe? ac si diceret: Etsi omnes pariter reticerent prophete, uox ipsa rerum satis uos posset instruere: istas quibus deterrimini calamitates, non sua sponte uel casu aliquo in uestram potuisse perniciem conuenire: nisi manus eas aucupis, id est, iudicis intulisset. Per denunciationem itaque prophetalem, miserie quasi laqueus docentur exposite, ut in eas incidant [d 1Kb] callem quique iustitie relinquentes. Nihil proinde uos interueniens plerumque dilatio consoletur. Positus enim laqueus, id est, publicate uatum ore sententie, non auferentur, nisi captionis sue manus impleuerint. Si clanget  tuba in ciuitate, et populus non expauescet: si erit malum in ciuitate quod Dominus non fecit; quia non faciet Dominus Deus uerbum nisi reuelauerit secretum suum ad seruos suos prophetas. Concinere sibi expositionem uestram per subdita publicauit, et laqueum uidelicet, et tubam et maliciam, id est, afflictionem, qua sacrilegorum urbes perirent, nisi per diuinam indignationem non fuisset commota. Ubi tamen pariter propositum sue pietatis, quo parcere destinabat, si per illos liceret, et reuerentiam sacri commendat examinis: quod ostendit impune non posse contemni, malitiam autem sicut sepe alias, non peccata, sed tormenta nominat, quibus uidelicet cruciantur rei, non maculantur innoxii. Quia non faciet Dominus uerbum nisi reuelauerit secretum suum ad seruos suos prophetas. Opportune prorsus dignitas commendata Sanctorum est, postquam reorum fuerat publicata despectio: ne hoc ipsum enim quod uidebantur uiliter estimati  ad nature  conditionem magis quam ad inuidiam improbe conuersationis aspiceret. Dispensatorie utiliterque subiectum est, quod 518 ad honorem hominum, id est, prophetarum ualeret, qui in eadem uidelicet natura, qua alii quique sistentes: tamen usque eo morum preciis differebant, ut de illis posset dicere Deus: Nec memor ero nominum eorum per labia mea ; de istis uero, quia nichil faciet quod non prius ad ipsorum notitiam retulisset. Sicut ergo nulla, inquit, calamitas orietur in his urbibus, nisi quam diuina sententia suscitarit, ita nulla in uos animaduersio preferetur, nisi que prius ad conscientiam fuerit prolata sanctorum. Constrinxit autem quod egerat maiore compendio: Leo, inquiens, rugiet, quis non timebit? Dominus Deus locutus est, quis non prophetabit? Igitur quia supra indignationem suam imagine leonis expresserat, deinceps quod significarat absoluit, ut diceret: Leo rugiet, id est, Deo comminante, et animaduersionem que immineat publicante, quis mortalium est, quem non formido  dissoluat? Sed iam que sit minarum species et pompa, cernamus:

uers. 9. 10.---Auditum facite in edibus Azoti et in edibus terre Aegypti; et dicite: Congregamini super montes Samarie, et uidete insanias multas in medio eius, et calumniam patientes in penetralibus eius. Et  nescierunt facere rectum, dicit Dominus, thesaurizantes iniquitatem et rapinas in edibus suis. Tenet morem suum sermo diuinus: ut quanta difficultate ad uindicandum moueatur, adsignet. Ideo et nunc postquam schema terroris explicuit, repetit et retractat querelas, uicinosque populos precipit conuocari, ut uideant, quibus illa plebs olim Dei squaleat sordibus, furiatque criminibus. Allophylis, inquit, et Aegyptiis nunciate ut congregentur quasi ad spectaculum in montes Samarie, id est, ex eorum [a 1Kb] edito ualles urbesque despiciant, et considerent nec flagitium ullum esse, nec facinus quod non dico eorum studiis appropiet, sed in eorum medio quasi fundata sede consistat. Si ad eos enim conuertas oculos, qui per calumniam deprimuntur, portas urbium in quibus iudicare consueuerant, ac penetralia conferta reperias, ita ut nulla alia uox nisi erumnosorum uideatur audiri. Uniuersi quippe qui susceperant officium iudicandi, in tantam obliuionem recti, uel per auariciam, uel per superbiam deciderunt, ut non solum  non amare, sed neque nosse tam [Forte iam] recta uideantur. Nemo ergo inuidiam seueritati mee faciat, qui tam longam patientiam seruis delinquentibus prestiti, ut eis censura etiam in obliuionem ueniret. uos, inquam, nationes quas in istorum liberationem gloriamque contriueram, uos, inquam, denuo conuenite, ut uobis ipsis testibus, et mee indulgentie magnitudo, et Effraim impietas detegatur.

uers. 11.---Propterea hec dicit Dominus Deus, Tribulabitur, et circumietur terra, et detrahetur ex te fortitudo tua, et diripientur edes tue. Sepe, ut diximus, de facinoribus flagitiisque conquestus est, ut tandem possit promulgare sententiam, et ad illum quem in exordiis fecerat sensum, sub expositione respondit: id est, super tribus 519 sceleribus Isrel, et super quatuor non conuertam eum. Quia ergo exigente iustitia, Isreli et Iude est decreta conuersio, ut e [Ant. et] letis uidelicet in tristitia collabantur, nec tamen internecione pereant, ad quem modum populator  sit seuiturus, accipite.

uers. 12.---Quomodo si eruat pastor de ore leonis duo crura, aut extremum auricule, [b 1Kb] sic eruentur filii Isrel qui habitant in Samaria, in plaga lectuli, et in grabbato Damasci. Quia corrigendi proposito Isrelitas Deus noster castigaret, ut prophetis idipsum commendantibus, ita etiam dispensationum uocibus indicabat. Nam cum illos semper exosos faceret dilecta profanitas, statum tamen eorum uariabat Omnipotens: tum uidelicet tristibus affligendo, tum prosperis confouendo. Syrus ergo qui erat uicinior, id est, habitator Damasci, sicut Regum prodit historia, decem Tribus frequenti eruptione uexabat: ita ut quodam tempore ad eam inopiam Samarite longa obsidione peruenerint, quatenus matres filiorum carnibus uescerentur, et in toto exercitu uix decem equi potuerint inueniri. Sed cum beatus Heliseus mandasset regi Ioram, quia altero die in portis Samarie ubertas annone maxima uiseretur, facta est subito tanta mutatio, ut fugientibus qui obsiderant Syris,  non solum euaderent Isrelite, uerumetiam quasi triumphi opima spolia perciperent . Hoc autem genere frequenter eis salutem et gaudia legimus contigisse. Parcus itaque uindicandi, et miserendi diues Deus noster, annunciat, quia quamuis munus iudicantis assumserit, pastoris tamen officium non reliquerit. Ceterum et grabato Damasci, cuius quasi funibus febribusque tenebantur, et per ipsam uiciniam morbum longissimum preferebant, reliquias eorum dignaretur eruere: ac sicut de faucibus leonum, id est, regum membra populi, qui fuerat laniatus, extrahere.

uers. 13. 14.---Audite, et contestamini in domo Iacob dicit Dominus Deus exercituum. Quia in die qua  [Al. cum] uisitare cepero preuaricationes Isrel, super eum uisitabo, et super altaria Bethel: et amputabuntur cornua altaris, et cadent in terram. Quantum ad contextum quidem respicit lectionis, hostilem uastationem promittit, et dicit altaris cornua, que Ieroboam in Bethel locauerat, conterenda. De duobus siquidem uitulis unum in Dan posuisse, alterum in Bethel legitur. Ergo est in presenti loco sensus eiusmodi: quia licet non uos sinam internecione deleri, sed paratus sum de captiuitate reliquias uestre gentis extrahere, nec uos uicinus hostis, Damasci uidelicet regnator, absumat: tamen id quod agitis, transire impune non patiar. Posset autem dici quia sub nomine Iacob, Iudam uoluisset intelligi, ni processus sermonis Isrelem magis, id est, decem Tribus signaret et exprimeret. De hac autem destructione altaris, et in Regum libris legimus: uenisse iam prophetam ad Ieroboam, qui uaccas fuerat fabricatus, immolanti quidem istud esse sub comminatione pollicitum.  Quem ille cum extensa manu corripi precepisset, potentiam uatis, dextra protinus arescente, persensit, statimque fractus in preces, usum quidem manus recepit: losiam uero exorturum, 520 qui illud sacrilegium ulcisceretur, audiuit . Ergo que longa tempora, uel castigatio populi, uel longa captiuitas ultima comprehendit, presenti uaticinio pariter indicantur, que diuersis sunt inferenda temporibus.

uers. 15.---Et percutiam, inquit, domum hyemalem cum domo estiua, et peribunt domus eburnee, et dissipabuntur edes multe, dicit Dominus. Non unum aliquod uitium profane gentis exagitans, auaritie quoque et luxurie peccata contingit, atque ideo queritur quod diuersas habitationes ad uoluptatem diuersorum anni temporum congruentes, quasi luxurie sibi construxerunt instrumenta: cum essent culpis multiplicibus inuoluti, nichil de compunctione, aut emendatione penitus cogitauerint, sed consectanda solum amenitate sollicitos, alias edes estibus, alias parasse  frigoribus, hasque uindicte tempore pariter auferendas, uariasque molitiones hostili incendio concremandas.




CAPUT Iu.

uers. 1.-3.---Audite uerbum hoc, uacce pingues, que estis in monte Samarie: que columniam facitis egenis, et confringitis pauperes: que dicitis dominis uestris, Afferte et bibemus. Iurauit Dominus Deus in sancto suo, quia ecce dies uenient super uos, et leuabunt uos in contis, et reliquias uestras in ollis feruentibus. Et per aperturas exibitis altera contra alteram, et proiiciemini in Armon dicit Dominus. Quamquam esset totius gentis profanitas arguenda, tamen quia in diuites atque opulentos obiurgationem precipue dirigebat, qui non unis edibus, sed pro tempore uariandis cenaculis uterentur, eaque eboris nitore percolerent: merito eis uaccarum quoque pinguium nomen ascribit, quia uox earum erat mugitibus destinanda, et uenter eorum Deus, et gloria in turpitudine ipsorum.  Potest etiam illud decenter adiungi, ut non solum de uitiis morum, sed de genere impietatis ipsius appellati esse dicantur: ut qui colendos receperant uitulos, uaccarum nomine signarentur. Pingues autem notantur, secundum illud quod beatus Dauid accusat: Prodiit quasi ex adipe iniquitas eorum, transierunt in affectum cordis: cogitauerunt et loquuti sunt nequitiam, iniquitatem in excelso loquuti sunt . Ergo in monte Samarie, id est, in regia ciuitate sistentes, et aulica familiaritate turgentes, atterebatis pauperes, ut de eorum spoliis instrumenta luxurie uestre quereretis. Quod autem ait: que dicitis dominis uestris: afferte et bibemus, sic accipiendum est, ut uel dominos suos ipsa idola nominarent, a quibus uidelicet  serio precarentur copiam rerum, quippe qui omnem beatitudinem suam in intempestiuis lautisque conuiuiis collocassent: uel certe minores quique [Ant. quippe], et proceribus criminum suorum opera se locantes, hanc mercedem ab his peterent, in quorum questum sepe peccabant, ut eis potatio non deesset. Quid autem pro hac petulantia consequuntur? Iurauit, inquit, Dominus in sancto suo, id est, decreuit, statum sui iudicii uiolari nescia sanctitate, quia ueniet, immo iam appropiat tempus quo carnes uestre leuentur in contis, et reliquie in ollis feruentibus. Transtulit autem similitudinem a uaccis, que conuiuantibus aut barbaris, aut militibus apponuntur. Et quoniam earum uocabulo notarat 521 profanos ipsarum, [a 1Kb] denuo exitio subiiciendos eos esse denunciat. Contos ergo hic posuit pro uerubus, id est, subulis, quibus inserte plerumque uaccarum carnes prunarum uapore torrentur: reliquias uero, uel intestina, uel eas accipe portiones, que comminutiores in ollis magis, quam in subulis decoquuntur. Et quoniam dixerat quod totius honestatis,  et timoris obliti, etiam pretia criminum uentris metirentur ingluuie, merito subdidit, quod ipsi incendio captiuitatis inuasi, luxuriantibus et quasi uoraturis hostibus exponantur. Et per aperturas exibitis [Ant. exhibitis] altera contra alteram, et proiiciemini in Armon, dicit Dominus. Superioribus uersibus metaphoram impleuerat a uaccis, conuiuioque susceptam: in ultimo autem ad simplex reuertitur iudicium: dicitque eos diruptis parietibus extrahendos, quod euersionem indicat ciuitatis. Alteram uero contra alteram, secundum idioma Hebraicum, inuicem sibi occurrentes captiuos, aut se mutuo consequentes, qui ad Armenie montes, Assyrio uincente, transferantur, ostendit. Sed uideamus et reliqua.

uers. 4.-6.---uenite ad Bethel, et impie agite, ad Galgala, et multiplicate preuaricationem; et afferte mane uictimas uestras, tribus diebus decimas uestras. Et sacrificate de fermentato laudem, et uocate uoluntarias oblationes, et annuntiate; sic enim uoluistis, filii Isrel,  dicit Dominus Deus. Unde et ego dedi uobis stuporem dentium in cunctis urbibus uestris, et indigentiam panum in omnibus locis uestris; et non estis reuersi ad me, dicit Dominus. Hanc fuisse precipuam, imo unicam caussam denunciandi per prophetas, que calamitates peccantibus imminerent, ut in eis correctionem formido generaret, totus ipse obiurgationis textus ostendit; cui quoniam consilio iudicis ad indulgentiam promptioris per delinquendi impudentiam resistebant, quoddam inter Deum et homines uidebatur certamen existere. Sed quoniam non erat equa luctatio, hoc uidelicet decernente, illis uero que erant acerba subeuntibus, [b 1Kb] illico interdum eos sub derisione compellat, ipsum eis quod elegerint certamen exprobrans. uenite, inquit, ad Bethel, et impie agite. In imperatiuo modo, sed per ironiam et insultationem ea quibus offendatur, enunciat, que figura celebratur in liberalibus quoque literis. Ergo profanato Isreli insultanter obiectat, ut studiis que elegit, immineat, et Bethel atque Galgal, quas ciuitates idolis scatere,  etiam precedentes indicauerunt prophete, frequentare non desinant, sed preuaricationibus augmenta comportent: et offerant uictimas matutinas, et uictimarum oblationi deseruiant, fermentatosque panes altari, qui  laudatorii, uel uoluntarie oblationis appellabantur, imponant. Quod totum ita intelligendum est, quoniam ceremoniarum ordines ritusque, quos ex sacra lege susceperant, idolis mancipassent, quippe que pro Deo ueneranda decreuerant, sed easdem obseruationes sicut impie ad idola transtulissent, ita etiam licenter plerumque uariarent. Hoc proinde utrumque pariter exprobrat, id est, quod uel institutiones legales idolis ad que defecerant, 522 mancipassent, uel eas pro suo arbitrio corrupissent: quorum utrumque ad eamdem impietatem  ualeret, uel eas nimirum obseruationes, quas sibi Deus iusserat exhiberi, ad impia delubra transferre, uel certe quasi fastu et animo corrigentis aliquid ex his, que fuerant instituta mutare. Denique hoc crimen superbe mentis exaggerans, ait: Sic enim uoluistis, filii Isrel, dicit Dominus Deus. Insistite ergo, inquit, studiis que elegistis, ut stipendia uos digna comitentur, quorum gustum ex maxima iam parte cepistis. Nam dedi uobis stuporem dentium in cunctis urbibus uestris, et indigentiam panum in omnibus locis uestris; et non estis reuersi ad me, dicit Dominus. Ideo autem indigentiam panum post stuporem dentium locauit, ut esset sensus eiusmodi: quia in obliuionem operis sui uiderentur dentes adducti, et desueuissent incidere, aut emolere cibos, longoque interuallo temporis quemdam paterentur stuporem. uerum cum tam acerba uos castigatio percutisset, non estis reuersi ad me, dicit Dominus. Quo uersu, duo pariter indicauit, et illorum uidelicet in delinquendo pertinaciam, et suam in consulendo benignitatem:  qui illa nimirum uerbera, non ut puniret, sed ut corrigeret, intulisset. Huic autem consilio infeliciter resistentes, quoddam sicut supra diximus, certamen ingressi sunt, et ideo quid adiiciat, audiamus.

uers. 7.-8.---Ego quoque prohibui a uobis imbrem, cum adhuc tres menses superessent, usque ad messem; et plui super ciuitatem unam, et super ciuitatem alteram non plui: pars una compluta est, et pars super quam non plui, aruit. Et uenerunt due et tres ciuitates ad ciuitatem [c 1Kb] aliam, ut biberent aquam, et non sunt satiate et non redistis ad me, dicit Dominus. Ostendens supra, subita lue frugum copiam disperisse, et quia emendatio nulla successerit, clariora se etiam indignationis testimonia prebuisse, atque prima pullulatione herbarum, negatu pluuiarum germina suffocasse, consequenter adiunxit, quia imbrium solatia nequaquam omnibus in commune subduxerit, ne euentui potius, quam indignationi, quod acciderat, applicarent. Sed ut sentiretis, inquit, iudicio fieri siccitatem, super ciuitatem  unam plui, et super ciuitatem alteram non plui, ut simul, o popule, negato tibi solatio, ex uicino mordereris exemplo. Tanta etiam fuit imbris exilitas, ut nec ipsorum sitim locorum, que aspersisse uidebatur, expleret. Attamen uos, qui ad opinionem pluuie, ut pecudes currebatis, ad me noluistis per uoluntatis emendationem redire: eoque factum, ut et uobis fixe calamitates, et mihi dispensationes mee infructuosissime redderentur.

uers. 9.---Percussi uos in uento urente, et in aurugine, multitudinem hortorum uestrorum et uinearum uestrarum, oliueta uestra et ficeta uestra comedit eruca; et non redistis ad me, dicit Dominus. Iniquitatum uestrarum iste cumulus rite censebitur, quia cum totiens operam seueritatis assumserim, nichil tamen ad uestram correctionem promoui. Pro beneficiis ergo quicquid erumnarum hausistis, enumero, et confiteor me quasi oblitum fuisse benignitatis mee, dum perniciosam uobis delinquendi obstinationem superare contendo. 523 Ideo geminare plagas,  immo etiam multiplicare non distuli, et hominibus frugum adminiculo destitutis, pomorum quoque solatia hortorumque subduxi: ut sicut longa siccitas spem messis, ita etiam autumni, et hyemis bona, uel aura pestilens, uel frequens eruca consumeret: et non redistis ad me, dicit Dominus.

uers. 10.---Misi ad uos mortem in uia Aegypti, percussi in gladio iuuenes uestros, usque ad captiuitatem equorum uestrorum: et ascendere feci putredinem castrorum uestrorum in nares uestras; et non redistis ad me, dicit Dominus. Quod Aegypti commemorationem intulit, dupliciter intelligi potest. Nam cum ille populus, qui sexcentorum millium fuisse narratur, ab annis uiginti et supra, extra Iosue, et Caleb in solitudine docetur extinctus, merito hic Deus Aegyptie  profectionis instar occubuisse dicit, quos pronunciat internecione delendos. uel certe quoniam imminentibus Assyriis, Isrelite, sicut beatus Osee docet, ab Aegyptiis auxilium postularunt, nec tamen ullum sunt remedium consecuti: consequenter missam in eos mortem Aegyptie uie, propheticus sermo denunciat, per quam ad eos nimirum non arma socia, sed iratior hostis irrupit. Cui sensui magis conueniunt que sequuntur, id est, quod et iuuenes et equos in castris obsidione corruptos, uel captiuitate iudicat comminutos. Sed cum uos, inquit, conclusos castrorum putredo cruciaret, et uideretis uobis mala captiuitatis protinus inferenda, nec sic reuersi estis ad me, dicit Dominus. Tot ergo castigationum fructum mihi per uos perisse, quomodo me ferre arbitramini.

uers. 11.---Subuerti uos, inquam, sicut subuertit Deus Sodomam et Gomorrham, et facti estis quasi torris raptus de incendio; et non redistis ad me, dicit Dominus . Quis sapiens, et cognoscit hec? Tunc intelliget misericodias Domini, quas sane in  omnibus suis dispensationibus commendare non desinit: unde eas et in presentibus locis, cum certe magno seueritatis ambitu procedat oratio, ita tamen abundare ac supereffluere demonstrat ut [Ant. uel] doceat quas intulit plagis, multo sibi grauiores, quam his qui patiantur, uideri. Subuerti uos, inquit, sicut subuertit Deus Sodomam et Gomorram. Quod certe non accidisse Isreliticis populis, spes etiam promisse liberationis affirmat: fit proinde sensus eiusmodi. Quoniam tantum calamitates, quas intuli, in uestrum sanguinem seuierunt, ut uideantur mihi Sodomite ipsi non esse maiora perpessi: iuxta modum quippe necessitudinis, quia uos mihi adsciueram, erumnarum ista congestio illis est incendiis [a 1Kb] exequanda, quibus abscena turba cum tectis conflagrauit et terris. Quamuis enim uobis spem recuperande libertatis indulserim, tamen uidemini mihi sicut torris magis aliquis semiustus extractus de ignibus, quam in uirenti consistens firmitate.

524 uers. 12.-13.---Quapropter hec faciam tibi,  Isrel; postquam autem hoc fecero tibi, preparare in occursum Dei tui, Isrel. Quia ecce formans montes et creans uentum, et annuntians homini eloquium suum, faciens matutinam nebulam, et gradiens super excelsa terre: Dominus Deus exercituum nomen eius. Et quia, inquit, statuisti cum beneuolentia mea impudenti obstinatione certare, necessitatemque mihi exerende seueritatis imponis, faciam tibi quod ipse castigationum ordo deposcit. Neque enim decet, ut plus uirium impudentia tua, quam nostra censura uideatur habuisse, priusque ista quasi lassata desinere [Ant. desiuere], quam tua aut iniquitas finiatur, aut uita. Quantum ergo ad me respicit, medendi continuabo propositum: per te uero stabit, utrum ista multiplex castigatio emendationi proficiat, an potius ultioni. Quia ergo illa numeraui nuper incommoda, id est, penuriam frugum et imbrium, copiam uero locustarum et erucarum, si quid uiroris reliqui fuerat absumentem luem, anni germina, corporaque populantem,  mala postremo hostilis obsidionis, tota in corruptionem castra uertentis, et gladium domi forisque seuientem:  quia ista, inquam, omnia correctionis inefficacia fuerunt:  hoc faciam tibi sub eiusdem sane tenore propositi, ut perniciosa sane impietate depulsa, affectum emendationis assumas. Et idcirco postquam id tibi, quod denuncio, inferri uideris, in occursum Domini tui, spei melioris factus, accingere, neque perculsus parte sententie uel desperes salutem, uel iudicantis oculis apparere formides. Nam cum eo est tibi ratio, qui nequaquam mortem morientis exoptet, sed qui etiam addictis, si eos commissorum uideat penitere, succurrat. Quidam [b 1Kb] hunc locum ubi ait, Quapropter hec faciam tibi, ita accipiendum putarunt, ut ex industria dicerent, comminationis speciem fuisse celatam, quatenus quicquid posset auditor atrocissimum suspicari, id etiam crederet fuisse promissum. Sed animaduerti licet, non suspicionibus territorum rem fuisse promissam: ceterum quid se facturum diceret, post paululum publicasse. Nam interpositis que ad potentiam creatoris ualerent, quasi cum repetitione subiunctum est:




CAPUT u.


uers. 1.-2.---Audite uerbum istud, quod ego leuo super uos planctum: Domus Isrel cecidit, et non adiiciet ut resurgat. uirgo Isrel proiecta est in terram suam, et non est qui suscitet eam. Sicque sensuum ordo subtexitur, ut more suo sedulo Deus noster caussas illate captiuitatis absoluerit: quam nimirum uelut inuitus impleuisse uideatur. Sed ad lectionis ordinem reuertamur. Postquam ergo dixit: Hoc faciam tibi, Isrel. Postquam autem hoc fecero tibi, preparare in occursum Dei tui, Isrel: Quia ecce, 525 inquit, formans montes, et creans uentum, et annuncians homini eloquium suum, faciens matutinam nebulam, et [c 1Kb] gradiens super excelsa terre, Dominus exercituum nomen eius. Ob reuerentiam iudicis in reorum pectoribus suscitandam, opera creatoris interserit: ut uel affectum erga se censoris prudens auditor intelligat, uel de effectu non dubitet ultionis, qui [d 1Kb] eum sibi  uideat comminantem, cuius uirtute subsistat uniuersitas. Id est: O tu Isrel, quis sit meritorum tuorum expunctor, inspicito: ille nimirum per quem facta sunt omnia, et sine quo factum est nichil : ille qui elementa iussione formauit atque distinxit: ille qui dedit sideribus ut lucerent, uallibus ut desinerent [e 1Kb] , campis ut iacerent, montibus ut tumerent: ille qui spirabilem erem, quo a celo in terras media impletur inanitas, tum densari in nubem, tum moueri in uentos precepit: cuius prouidentie noua opera uariis elementorum declarantur officiis: qui cum sit tantus uirtutis eminentia, tamen homini eloquium suum, id est, legem suam intimare dignatur. Et inter gubernationis miracula, quibus facit, ut nebule de terris, ubi eas matutinus sol afflauerit, exhalentur, donec immoratu eiusdem uaporis aut comprimantur, aut omnino siccentur; imo cum oportuerit, concrete in nubes ad superiora ducantur, redditeque cunctis montibus celsiores, aquas conceptorum imbrium in subiecta diffundant: atque ita  sibi gubernationis ipsius uestigia impressa consignent; ipse inquam, factor elementorum, cui nomen est Exercituum Dominus, id est, cuius ea potestas est, ut nutui eius seruiant angelorum caterue, eumque regem suum conditoremque fateantur: ipse, inquam, ea uobiscum benignitate contendit, quatenus inferenda uobis tormenta denunciet, si quo modo affectu  penitendi in uestris mentibus excitato, uel sera emendatio reos subtrahat ultioni. Quod sane remedium quoniam obstinata prauitate corrumpitis, uocem nostre lamentationis accipite, cuius semper monita respuistis: uocem, inquam, qua suprema uestra prosequimur. Cecidit cecidit, non adiiciet ut resurgat. uirgo Isrel proiecta est in terram suam, non est qui suscitet eam. Id est, illa gens de clara Isrelis stirpe descendens, et que uirgo appellari uel ante meruerit, uel sueuerit  ea nunc proculcatui uincentis exposita, probra simul et tormenta perpetitur. Nec usurpat aliquod de amouenda calamitate solatium; ceterum in terra sua uelut mulier pollutionibus subiecta decubuit, et miseriis deprimentibus, ad sepulchra peruenit, nec est qui opem ferre ualeat, et subleuare deiectam, quam censura omnipotentis attriuit. Ab illo ergo uersu  526 in quo ait, Formans montes, et creans uentum, usque in presentem locum, ex persona dictum prophete accipi potest, de Dei uidelicet potentia disserentis. Quod autem dicit ita in terram suam cecidisse Isrelem, ut penitus non resurgat: cum et precedentes et sequentes sententie soluendarum quandoque miseriarum solatia repromittant, et in ipsius animaduersionis tempore imminutionem magis populi quam internecionem minentur, ita debemus accipere, quod uel lugentis affectu cumulatius estimauit illata discrimana: sicque funditus appellasse deletos, quos ex maiore uideret parte contritos; uel certe in eorum personis, quos captiuitas absumebat, ire pessum; neque a quopiam gentem Isrelis suscitari posse signauerit.

uers. 3.---Quia hec dicit Dominus Deus, Urbs de qua egrediebantur mille, relinquentur in ea centum: et de qua egrediebantur centum, relinquentur in ea decem in domo Isrelis. Non subito captiuitatis miserias irruisse,  sed multis temporibus cum expectatur emendatio, castigatum fuisse populum, Regum declarat historia: atque ideo per prophetas uaria eum Deus noster uoce compellat, tum denunciando perniciem, eamque fixam esse dicendo, tum prospera, si emendauerit, pollicendo. Haud itaque quasi in unum tempus coarctans, aliquam in dictis esse discrepantiam suspiceris: sed prolatas sententias per longa tempora, eaque opportuna distribuens, consequentiam suam omnibus constare reperies: ac paulatim crescentibus malis, regnum profani populi comminutum, donec ad ultime captiuitatis exitium perueniret. In illis proinde urbibus atque regionibus, que adhuc quasi stante metropoli, id est, Samaria, uastabantur, gentis decimationem factam intelligamus, ut nobilibus intereuntibus partibus, que erat extrema permaneret. Que quoniam ad hoc illata fuerat decimatio, ut sicut alios iusto dabat exitio, ita alios pereuntium emendaret exemplo: exhortatio continuo ipsius iudicantis insonuit.

 uers. 4.-6.---Quia hec dicit Dominus domui Isrel, Querite me, et uiuetis. Et nolite querere Bethel, et in Galgala nolite intrare, et in Bersabee non transibitis, quia Galgala captiua ducetur, et Bethel erit inutitis. Querite Dominum, et uiuite, ne [Ant. nec] forte comburantur [a 1Kb] igni domus Ioseph, et deuorabit, et non erit qui exstinguat Bethel. Quia id, inquit, quod a lege et pietate debueras discere, o tu Isrel, ut uni uidelicet factori tuo continue deuotionis adhereres officio, qui te et propitius beatum, et iratus miserrimum redderet, seua demum pericula docuerunt: uel nunc  studium penitentis assumto, et de correctione actuum, si uis uiuere, cogitato. Require me proinde, quem profanitati seruiens reliquisti: require me, inquam, inueniri paratum, et ubi primum querere ceperis, obuiantem inueniens: quia omnis qui petit, accipiet: qui querit 527 inueniet, pulsanti aperietur . Noli sacrilegiis tuis dissimulationem nostre questionis adiungere, ne horridior detegaris, oblata remedia negligendo, quam, que promulgata fuerant, precepta temerando. Querite me, et uiuetis, Nolite querere Bethel et Galgala et Bersabee: he autem urbes sicut Regum prodit historia, et uitulis, quos Ieroboam fecerat, et reliquis erant idolis mancipate . Denunciat ergo consulens Dominus, ut illa que abominabilia profanitas reddidisset, frequentare desinerent, ne cum eis pariter quippe [Forte quique] destinatis exitio disperirent. Querite ergo Dominum, quia non uult mortem morientis; et querentes reuertimini ad eum, et uiuetis, ne incipiatis immisso tectis profanorum incendio  concremari. Sed uideamus et reliqua.

uers. 7. 8.---Qui conuertitis in absynthium iudicium, et iustitiam in terra relinquitis. Facientem Arcturum et Orionem, et conuertentem in mane tenebras, et diem in noctem mutantem: qui uocat aquas maris, et effundit eas super faciem terre, Dominus nomen eius. Eodem quo supra, ordine, ut potentiam iudicis explicaret, quod idem esset creator, admonuit, propositumque eius, qui quantum in se est, cunctis consultum uellet, ostendens  dicit: quia iudicium eius, quod dulce esset innoxiis, isti sibi instar absynthii amarissimum reddidissent. Ergo quod ait, Qui conuertitis in absynthium iudicium, uel ita debemus accipere, ut diuinum iudicium, quod sibi meritis suis fieri exitiabile compulerunt, conuertisse eos in amaritudinem, conqueratur: uel certe ipsum humane rationis examen in amaritudinem dicat fuisse corruptum: culturam uidelicet idolorum,  sacris quos per Moysem acceperant, ritibus preferendo. Sequitur autem, Et iustitiam in terra relinquitis: quod ad ipsius electionis culpam reuocare possemus, que iudicandi normam, quasi aliquid proculcabile reliquisset, nisi subiectis uersibus quid iustitiam uocasset, ostenderet. Ait enim, Facientem Arcturum et Orionem, conuertentem in mane tenebras. Iustitiam ergo appellauit ipsum Deum nostrum qui merito, et uirtus et sapientia nominatur : eumque a profanis esse relictum, id est, spretum, conquestus, opera eius, quibus mundus gubernatur, enumerat: ut illorum nimirum crimina cumulet, qui tante maiestatis Deum non timuerint asperare. Quod autem astrorum ea uocabula intulit, que a Gentilibus uidentur imposita  possemus consequenter accipere, quia obuiis uocabulis ad distinctionem astrorum, non ad confirmationem fabularum sit usus propheta: secundum illud quod et Apostolus petarum sententias nequaquam est dedignatus assumere  . Notandum etiam illud, quod cum descriptionem etheree informationis uellet amplecti, astrorum uocabulis quatuor plagas, que etiam Climata uocantur, expresserit: id est, Arcturo Septentrionem, Orione uero Australem, que est e regione, constituens: diei autem et noctis uicissitudine, ortum Solis, 528 occasumque signando. Ubi pulchre potentiam opificis admiratus, tenebras ipsas ait eum in mane conuertere: ita enim Solis globus cum explicauerit gyros, repentino terras splendore profundit, ut inuentas tenebras non pepulisse, ceterum in  lucem mutasse uideatur. Qui uocat aquas maris, et effundit eas super faciem terre, Dominus nomen eius. Elegantissime et scientissime cum de elementorum loqueretur officiis, ad creatoris institutionem et gubernationem pertinentibus, eum quidem dixit omnia facere, cuius nimirum potentia et formauit eosdem ordines et tuetur: cuius tamen precipue sideris ministerio ad creandas fruges uteretur, ostendit: nimirum Solis, qui discessu quidem noctem, nobis regressu diem pararet. Ergo quoniam descriptionem naturalium sermo contigerat, subdidit etiam, quod uel exhalatus de terris humor, uel assumta de marinis fluenta gurgitibus, ad superna eodem uapore raperentur, ac denuo suspensa de nubibus, que ire ad summa celi ipso iam pondere non ualerent, amaram salsedinem transfusione deponerent, et ita demum terris sitientibus redderentur: sicque alendis frugibus permixtu contrariorum, humoris, uidelicet, et uaporis, ubertas admiranda contingeret: quod utique  tante magnitudinis negotium explicare non posset, nisi ille qui solus uniuersorum Dominus iure creationis ostenditur. Sed uideamus et reliqua.

uers. 9.---Qui subridet uastitatem super robustum, et depopulationem super potentem affert. Cui negotio pararetur potentie premissa descriptio, consequenter aperuit, id est, ut metum in audientium pectoribus excitaret, et intelligerent quantus calamitatum agger impenderet his, quibus tante potestatis iudex esset infensus. Ille, inquit, qui est uniuersorum creator, merita queque pergit expungere: et licet uiribus eius nemo possit obsistere, tamen reorum, qui sibi uidebantur esse potentes, tormenta subridet, quos ea uidelicet facilitate comminuet, ut indignationem suam subrisione potius indicet, quam clamore. Quidni, cum eius nutui uniuersa famulentur, et pro diuersitate meritorum dicto obaudientia, tam aduersa, quam prospera consequantur? Subridet ergo uastitatem super eos, qui sibi uidebantur potentes, ac dicere solebant: Linguam nostram magnificabimus: labia  nostra a nobis sunt: quis noster Deus est ? Aduersum eiusmodi, inquit, profanissime sibi de prosperis uiribus arrogantes, ille, inquit, ultor eternus afflictionis tormenta subridet, atque indignationem suam eiusmodi rictus [Forte risus], qui a tempore discrepet, usurpatione declarat. Robustos proinde et potentes, uel pro inuidia superbie, uel pro memoria felicitatis antique, Isrelitas uocat: quos iam denunciauit, et ex maiori parte consumtos, et captiuitate proxima transferendos.

uers. 10. 11.---Odio habuerunt in porta corripientem, et loquentem perfecte abominati sunt. Idcirco pro eo quod diripiebatis pauperem, et predam electam tollebatis ab eo; domos quadro lapide edificabitis, et non habitabilis in eis: uineas amantissimas plantabitis, 529 et non bibetis uinum earum. Prophetice orationis institutio custoditur, ut postquam uidelicet fuerint denunciata supplicia, statim seueritatis ipsius caussa subdatur, ne uidelicet tante pietatis Dominus,  indignatione potius aliquid quam ratione fecisse uideatur: simul etiam ut ostendat, quanta consulat benignitate pauperibus, cum eorum contumelias et rapinas uiolatui religionis annectit. Per quod consequens esse conuincit, quia profanatis mentibus nulla insit ciuilis cura iustitie, nullus humanitatis affectus: sed sociis suis quasi perciti uento furoris insiliant, et pauperes quosque professa feritate dilacerent. Unde et hi qui ad cultum idolorum sacrilega mente defecerant, nullis penitus sceleribus abstinerent, sed tam  essent pestiferi sociis et ciuibus, quam ipsi Domino, quem auersabantur, ingrati. Quod autem dicit, quia in portis corripientes odio fuerint insecuti, [a 1Kb] morem Iudaice institutionis ostendit, qui ita fuerat ordinatus, ut negotiorum arbitri in portis urbium quarumque residerent: ne qui opus eorum habuisset examine, questione aliqua laboraret, sed in ipso ingressu, apud quos experiretur, offenderet. Non autem [b 1Kb] Isrelitas, maxime iam sub regum profanorum potestate degentes, hunc morem qui per beatum Moysem in sacerdotali republica fuerat constitutus, mansisse arbitremur: sed quod ostendat, illos cum ritibus etiam ciuilia iura uiolasse, et uirtutum odium cum ipsarum predicatoribus induisse; ac si quis adhortari ad correctionem sanctitatemque uoluisset, eum protinus, odiis conspirantibus, interisse. Cur autem censorum monitis aduersarentur ostendit. Diripiebatis, inquit, pauperem, et predam electam tollebatis ab eo. Igitur ut sine impedimento aliquo uel timoris, scilicet, uel pudoris, per damna et contumelias  pauperum uaderetis, monitores sobrios estis perosi. Notandum uero quod ait, quia electam predam ab inopibus auferrent, cum itique consequentius estimetur alterum e duobus: ut aut non habuerint magna que perderent, quos pauperes confitetur, aut locupletes merito nominentur, si ab his pretiosa queque predator auferret. Intelligendum ergo, quia uel appellauerit pauperes, quos illi rapinis suis ex locupletibus inopes reddidissent, uel certe ad affectum magis possidentium, quam ad damnorum momenta respiciens, et si paruas res, tamen pauperibus ipsa exiguitate pretiosas, atroci dixerit cupiditate sublatas. Ad cuius rei testimonium, uel unius saltem recordemur exempli Nabuthe sancti uiri uineam, breuem illam spatio quidem, sed domino suo gratissimam, ac ipsa iocunditate 530 pretiosam, Achab rex stolidissimus concupiuit: et cum domino de uenditione mandasset, respondit Nabutha, se hereditatem paternam non posse contemnere, nec eadem,  si liceat, uelle priuari. Tunc rex profanissime coniugis stimulatus hortatu, auaritie sue facinus crudelitatis adiunxit, et interfecto Nabutha, uineam quam concupierat, occupauit . Sic ergo electas predas, quibus domini uidelicet nichil pretiosius estimarent, cruentis ausibus auferebant, pro quibus factis quid eis denunciet, audiamus.

Pro eo quod despoliabatis pauperes, domos quadro lapide edificabitis, et non habitabilis in eis. uineas amantissimas plantabitis, et non bibetis uinum earum. [uers. 12.] Quia cognoui multa scelera uestra, et fortia peccata uestra. Hoc nempe depredationum uestrarum tenebat audacia, ut suppeterent instrumenta luxurie, atque habitationes uestras grandibus coleretis expensis, quasi et munimento et uoluptati futuras. Sed duo uobis pariter euenient, ut edificetis quidem, sed [Ant. et] in eis nequeatis habitare: et tam molitione operis quam eius amissione cruciemini, atque in eo sentiatis cumulatum dolorem, quod non tumultuariis, sed elegantibus habitationibus  excidatis, nec sane de calamitate conqueri possitis, aut diuinum inter gemitus sperare subsidium, quorum precatui resistat turba culparum. Quidni cum uideant simul se atrociora, et in ciues, et in proximos edidisse? Hec autem omnia, ut prodit historia, decem ille Samaritice tribus, et a uicinis sepe hostibus, sed potissimum ab Assyriis pertulerunt. Iudas uero, uastante Babylonio, eisdem communicauit exitiis. Cum ergo domibus amplissimis,  atque ornatissimis, uineisque fertilibus, et proprio quod est amplius labore plantatis, fueritis, addita etiam captiuitate, priuati, reputate hoc peccatis, que maxima commisistis.

uers. 13.---Hostes iusti, accipientes munus, et pauperes in porta deprimentes. Ideo prudens in tempore illo tacebit, quia tempus malum est. Per uarias species, statum corrupte ciuitatis exaggerat. Et sicut supra dixit, quoniam hortantes ad iustitiam spreuissent, imo etiam perculissent: ita consequenter eosdem iusti hostes uocat. Quod sane duobus modis intelligi potest, ut iusti quasi genitiuo singulari, iustitie pronuncientur inimici, id est, iustitie non uos [a 20Kb] negligentes arguo, sed osores: ex quo descendit affectu studiorum uestrorum funesta peruersitas, cum iniquitati impudentiam copulantes, nec optetis latere quod geritis: sed in porta ciuitatis, in locis uidelicet iudiciorum, spectante populo, nequaquam meritis caussas, ceterum pretiis estimetis: 531 et iniquitatem pecuniosorum de pauperum facultatibus  adiuuetis: uel certe hostes iusti per nominatiuum pluralem appellari esse credantur, ut enumeratis multis magnisque criminibus, quasi commotus intulerit, quod iusti hostes essent, id est, religioni se et Deo aduersarios quasi legitimos exhiberent. Locutio est uero familiaris disertis, qui et iustos exercitus, et iustas prouincias, id est, magnas appellare consueuerunt. Sed uideamus et reliqua.

uers. 13.---Ideo prudens, inquit, in tempore illo tacebit, quia tempus malum. Tempus in declinatione mutauit: uel preterita quippe, uel presentia populi gesta dinumerans, consequentius diceret, prudens in tempore illo tacebat, pro quo ait tacebit. Quia ergo eos iustum, id est, legitimum, aduersum honestatem et religionem, bellum pronunciauerat suscepisse: merito, inquit, ad iustitiam reuocantium ora siluerunt, et prudens quisque cum gemitu ac dolore conticuit, considerans nimirum nichil loci salutari superesse doctrine, et ideo sibi consulere debere  reticendo, cum nichil iam promoueat disputando. Ipsi sunt autem prudentes in silentium publico horrore compulsi, de quibus supra dixerat: Odio habuerunt in porta corripientem, et loquentem perfecte abominati sunt. Cum ergo ita profanarum plebium conspirarit audacia, ut ueritatem pietatemque doctrine, quasi denunciato certamine persequatur, prudens quisque doctor flebit quidem, sed tacebit: uidens quoniam sicut aspides surde obturauerint aures suas, ne quid ad eos de salutaribus possit penetrare carminibus. Id sane ipsum questionis aliquid uidetur afferre, quod breui est expositione purgandum. Laudatur siquidem prudentia doctoris inter silentii se tuta redigentis, si a parte auditorum reflarit aduersitas. Atqui [b 1Kb] magister Gentium precipit, increpat, obsecrat opportune , eamque perseuerantiam omnis fere sacra Scriptura commendat. Est proinde adhibenda distinctio, que concordiam possit uendicare mandatis. Quandiu populus, etsi per negligentiam multa delinquens, tamen sub discendi professione  consistit, debet legitimus magister nequaquam clandestinas aliquorum offensiones timere; ceterum omnibus qui ad audiendum conuenerint, docendi assiduitate consulere: quippe qui pecuniam sibi commissam numulariis audierit esse credendam: alium autem uenturum, qui et sortem reposcat et fenus. Si uero fuerit tanta in peius facta mutatio, ut impietate plebis ipsi discipulatui colla subducant, et pruritum aurium sustinentes, ineptis tantum fabulis acquiescant: tum plane iam necessarium esse silentium doctoribus cum propheta dicentibus, Obmutui, et humiliatus sum, et silui a bonis, et dolor meus renouatus est .

uers. 14. 15.---Querite bonum, et non malum, ut uiuatis, et erit Dominus [c 1Kb] Deus exercituum uobiscum, sicut 532 dixistis. Odite malum et diligite bonum, et custodite in porta iudicium: si forte misereatur Dominus Deus exercituum reliquiis Ioseph. Hi uersus ex persona miserantis prophete interpositi uidentur, Isrelitas uidelicet etiam sub ipso iam exitio positos  commonentis [Ant. commouentis], ut in correctionis uota studiaque conspirent, [d 1Kb] si forte Deus exercituum, cuius tanta est clementia, quanta potentia, eiusmodi emendationibus mitigetur, et delendis saltem reliquiis attrite gentis abstineat. Subiicit autem quod habeat ad superiora contextum.

uers. 16. 17.---Propterea hec dicit Dominus [e 1Kb] Deus exercituum dominator, In omnibus plateis erit planctus, et in cunctis que foris sunt dicetur, ue, ue: et uocabunt agricolam ad luctum, et ad planctum eos qui sciunt plangere. Et in omnibus uineis erit planctus, quia petransibo in medio tui, dicit Dominus. Sepositis illis uersibus, quos ex persona diximus prophete miserantis illatos, inuectionis ordo decurrit: ut post illud quod ait, hostes iusti, accipientes munera, et pauperes in porta deprimentes, ideo prudens in tempore illo tacebit, quia tempus malum est, connexe uideatur illatum: Propterea hec dicit Dominus Deus, et reliqua, que sequuntur: lamentationes uidelicet in  omnibus plateis audiendas. Et in cunctis, inquit, que foris sunt dicetur, ue, ue: quia planctus fore dixerat in plateis, addidit, et que foris sunt simili cum ploratione [Forte comploratione] miscenda, ut non utique solis uideretur urbibus comminari. Dicetur itaque tota regione ue, ue: et tam uinee, quam campi, atque montes miserabilibus personabunt lamentis. Quia pertransibo in medio tui, dicit Dominus. Diu me, inquit, quasi absentem, et que gereretis penitus non uidentem, ne quidquam estis experti: nichil enim de emendatione per tam longas inducias cogitastis. Nunc iam in regionem tuam sacrilegiis inquinatam is animaduersor ingrediar, cui ulterius non possitis illudere. Pertransire se uero dicit, ut illius memoriam temporis introducat, quo uel Aegyptum, uel Sodomam legitur interiisse, Aegyptia primogenita, uel Sodomitica tecta consumens. In hunc ergo modum pertransibo, ut edam quam merita exigunt, ultionem. Unde et apud beatum Osee, cum de mitigatu sententie disputaret, ait: Quia Deus  ego, et non homo, in medio tui sanctus, et non ingrediar ciuitatem . Quod ergo ibi se miseratus promiserat non esse gesturum, id nunc facturum pollicetur iratus, id est, per medium populi ulciscentis animo transiturum. Cum autem harum calamitatum agger irruerit, agricole non ad culturam, sed ad lamenta conuenient, conuocantes secum qui sciant plangere. Quod secundum morem illius regionis, qui etiam apud alias gentes uigebat, illatum est: erant enim funebres cantilene, quas ad rythmum precinentibus aliis, turba resonabat. Ergo quasi ut legitimum 533 populi funus exprimeret, plangendi scientes denunciat conuocandos.

uers. 18.-20.---ue desiderantibus diem Domini, ut quid eam uobis? Dies Domini ista, tenebre et non lux. Quomodo si fugiat uir a facie leonis, et occurrat ei rursus: et ingrediatur domum, et innitatur manu sua super parietem, et mordeat eum coluber. Nunquid non tenebre dies Domini, et non lux: et caligo, et non splendor in ea? Consilium et propositum pietatis diuine,  Gentium magister ostendens: Bonitas, inquit, Dei ad penitentiam te adducit, secundum autem duritiam tuam, et cor impenitens, tu tibi thesaurizas iram in die ire , ut ipsa dilatione cumulatam excipias ultionem. Hoc ergo proposito consulendi per multorum regum etates prophetalis comminatio personabat: et preibat describendis calamitatibus terroris ambitio, que in pectoribus audientium formidinis et correctionis suscitaret affectum; sed illi qui abuti remediis adsueuissent, dilationem penarum atque mortium ad mendacii argumentum trahebant, dicentes, uidelicet, prophetas commemorando diem Domini, uanos excitare terrores. Ergo inter cetera, que lasciue improbeque loquebantur, ista quoque cum irrisione dicebant, uidelicet, se desiderare diem Domini, et ut tandem reuelaretur, optare; non quod ueris desideriis eam postularent, sed quod nequaquam ueniente, comminantium prophetarum falsitas proderetur. Proinde sacrilegis conscia sue ueritatis censura denunciat,  quod illam desiderate diei professionem afflictio multiplex consequatur, nec eis illud tempus ad bona argumenta, sed ad stipendia dura respondeat, talesque calamitatum oriantur procelle, ut illic acerbius discrimen semper occurrat, quocunque miseri confugiendum putarint. Dies  ille squalebit adeo angorum tenebris, ut nullum consulentie lumen relinquat, sed a pernicie in perniciem, se formidine miserrimi exagitante, discurrant: ut si quis fugiens insequentem leonem ursis seuientibus obuiet, ac subite formidinis augmenta perpessus, domum aliquam occulendus irrumpat, cumque manu parieti, ut post tantam consternationem paululum requiescat, admouerit, morsum serpentis in foramine latentis incurrat: sicque ueneno in uiscera labente, dispereat. Nunquid non tenebre dies Domini, et non lux: et caligo et non splendor in ea? Non solum tenebrosam, sed etiam caliginosam illam esse noctem denuncio, qua uidelicet et lux securita i abigetur, et nulla consolationum sidera sublucebunt.

 uers. 21.-24.---Odi et proieci festiuitates uestras, et non capiam odorem cetuum uestrorum. Quod si obtuleritis mihi holocautomata, et munera uestra non suscipiam, et uota pinguium uestrorum non respiciam.  Aufer a me tumultum carminum tuorum: et cantica lyre tue non audiam. Et reuelabitur quasi aqua iudicium, et iustitia quasi torrens fortis. Quamuis arguendo Isreli, id est, decem tribubus, maiore parte orationis institerit, tamen etiam 534 Iude delicta contingit. Siquidem et inter principia operis cum intulisset diuersarum gentium mentionem, peruenit ad Iudam, et ait: Super tribus sceleribus Iude et super quatuor non conuertam eum, eo quod abiecerit legem Domini, et mandata eius non custodierit. Deceperunt enim eos idola sua, post que abierunt patres eorum: et mittam ignem in Iudam, et deuorabit edes Ierusalem. Quamquam ergo Isreli uehementior institisset: tamen postquam ad exprimendam diem Domini, id est, ultionis tempus sermo peruenit, eiusque seueritatem diuersis imaginibus explicare contendit, que utique terribilis pompa uindicte non minus Iude, quam Samarie plebibus imminebat: ceremoniarum quoque solatia, que, profanato Isrel, Iudas adhuc uidebatur celebrare, eneruata potius et abiecta monstrauit,  commendande uidelicet occasione censure, apud quam inter damna morum, placamenta eiusmodi nichil ualerent, equum se iudicem utrisque fore tribubus indicauit. Ergo dilatione sententie etiam Iude cum Isrele denunciat, quoniam cetus eorum oblationesque fastidiat, et uota in quibus soleant pingues hostias immolare contemnat: carminibusque quibus Dei canant laudes, ita offendatur, ut tumultus magis se pronunciet sentire, quam cetus. Hec siquidem omnia religionis officia tunc grata esse Deo, tunc placita, quando cum bonis moribus exhibentur. Ceterum si ea usurpent sacrilegiis et iniquitatibus seruientes, ita nichil promoueant ad impetrandam salutem, ut oratio eorum fiat in peccatum . His ergo cunctis solatiis conuictis atque depulsis, iudicium Dei reuelabitur quasi aqua: quod ne obscurum esset, adiecit: et iustitia quasi torrens fortis. Inundatio eas nimirum immisse calamitatis abripiet, et diluuii instar extinguet. Diuersis enim imaginibus  potentiam et cognitionem uindicantis gestit exprimere: que sicut potest fletibus antequam irruat mitigari: cum inciderit, non ualebit eludi.

uers. 25.-27. Nunquid hostias et sacrificium obtulistis mihi in deserto quadraginta annis, domus Isrel? Et portastis tabernacula Moloch [a 1Kb] uestro et imaginem idolorum uestrorum, sidus Dei uestri, que fecistis uobis. Et migrare uos faciam trans Damascum, dicit Dominus, Deus exercituum nomen eius. Huius loci etiam beatus Stephanus sub tempore gloriose meminit passionis. Nam cum furentium Iudeorum cinctus agminibus de prenuntiato a sacris uatibus Redemptoris nostri mysterio disputaret: Conuertit, inquit , Deus, et tradidit illos seruire militie celi, sicut scriptum est in libro Prophetarum: Nunquid uictimas aut hostias obtulistis mihi quadraginta annis, [b 1Kb] domus Isrel, et suscepistis tabernacula Moloch, et sidus Dei uestri Rempha: figuras quas fecistis uobis adorare eas, et transferam uos trans Babylonem. Locus uero ipse quamquam apertam habere uideatur  caussam, id est, censuram iniquas plebes increpantem: tamen ita sententias miscuit ad diuersa tempora pertinentes, ut non parum obscuritatis offuderit. Denique 535 [c 7Kb] Hieronymus in hoc loco adeo miseram recepit  opinionem, ut diceret quia quadraginta annis, quos in solitudine referuntur egisse, non Deo, sed idolis seruisse uideantur: cum nichil utique tale historia consignet, sed tantum quod caput uituli, Moyse morante, conflauerint, quod tamen statim, eodem iubente, contriuerint. Non ergo ceremonias Legales sideribus aut angelis offerebant, quarum ritum et ordines auctor noster proprio ore composuit, sibique uni omnia offerenda mandauit. Secundum consuetudinem ergo Scripturarum diuersa quidem tempora, ceterum similia increpantis sermo coniunxit, ut ostenderet, quia in presentibus sacrilegiis profanos imitarentur parentes, qui sibi deos improbe fieri postulantes, in uasta solitudine concidissent. Quid ergo, ait, mirum, si et hi de propriis finibus exigantur trans Damascum, uidelicet, in Babylone ultraque perituri? Quod autem posuit sidus Dei uestri, in Hebraico dicitur stelle habere nomen, [a 1Kb] id est, Luciferi, quem usque hodie Sarraceni colere feruntur. De quo tamen nichil tale Scriptura commemorat,  uidelicet eo tempore, quo fuit caput idoli fabricatum, ad similitudinem nimirum Aegyptii bouis, quem Apim nominant, quod stellis quoque seruire decreuerint. Sed colligimus, quia per imitationem Aegyptie superstitionis, aliis quoque Gentibus componantur, quasi nichil sit profanitatis, quod non per susceptionem unius idoli uenerari et colere censeantur. Fit autem contextus in sensibus, si his que fuerant interiecta, sepositis, ad illud quod dixerat, ue desiderantibus diem Domini, 536 hoc respiciat quod  ait, Nunquid hostias et sacrificium obtulistis mihi in deserto: id est, longanimitate et beneuolentia mea, que differt longis temporibus ultionem, ita abutitur uestra profanitas, ut argumentemini nunquam uenturum esse illud exitium, quod necdum uenerit, cum fuerit sepe promissum: quasi non suppetant exempla, quibus agnoscatis consuetudinem meam, quia his nimirum qui destinantur exitio, longum ad penitendum tempus indulgeat. Sed ut pretermittam reliqua, saltem illud aspicite: quia cum eductus de Aegypto populus ad montem Sine peruenisset, et consistens inter miracula meis digna uirtutibus, ad cultum tamen idolorum, que reliquerat, reuertisset, meruit exitio destinari. Ego tamen nec sacrificiis eorum, nec muneribus mitigatus, quadraginta annorum tempus indulsi, neque iram subito in reos seuire promisi [Forte permisi]. Ceterum agmina sensim iam sententie addicta consumsi, sicque nec indulti temporis longitudo, quod denunciatum est, frustrauit iudicium, nec accensam precipitauit horror  criminis ultionem. Cur itaque dubitetis futurum quod iam factum uidetis? id est, ideo uobis denuntiari uenturas calamitates, nec easdem celeriter inferri, ut emendationis spatium prebeatur, non ut euanescat ultio, cui nichil ualebit tempus officere. uos autem quoniam bonitate Dei impudenter abutimini, consequetur finis eorum parentum, quos in sacrilegiis estis imitati: ut sicut eorum cadauera in uasta solitudine corruerunt, ita et uos de patriis excussi finibus, in barbara regione moriamini.




LIBER SECUNDUS [a 1Kb] .



CAPUT uI.


uers. 1.---ue qui opulenti estis in Sion, et confiditis in monte Samarie: optimates capita populorum, ingredientes pompatice domum Isrel. Exosam quidem Deo semper fuisse superbiam, frequens Scriptura commendat, quippe que initium peccati talis fuerit, ut Angelos in demones commutauerit. Unde et beatus Dauid sollicite deprecatur, ne subiacent proculcatui superborum: ibi enim, inquit, ceciderunt omnes operantes iniquitatem . Hic tamen propheticorum ordinem in increpatione custodit, ut superbiam quasi fructum esse impietatis ostendat, per quem tenorem Apostoli quoque sermo uidetur ingressus: qui cum diceret, quod creaturis, creatore relicto, seruissent, enumerationem deinceps facinorum flagitiorumque subiecit: propterea illos nefandis actibus scatere pronuncians, quod pietatis erga Deum iura temerassent. ue, inquit, ergo uobis, qui opulenti estis in Sion, et confiditis in monte Samarie,  non quo pauperum crimina leuius estimemus, sed uos scelerum maior pulsat inuidia, quos maior extendit opulentia. Quo enim magis estis de honore ac facultate conspicui, hoc uos decuit maius studium religionis 537 habuisse: nunc uero non minus impietate quam pecunia locupletes esse contenditis. Comprehendent ergo uos lamenta grauia, quia secundum  diuinam sententiam exiguis potest miseratio nonnulla conferri, Potentes autem potenter tormenta patientur. Inter tantas ergo miserias regionum, quas de uel amissis uiribus, uel de irruentibus iam calamitatibus experitur, in locorum presidiis et munitione confiditis: in Sion uidelicet et Samaria fore uos tutos aduersus iram iudicis estimantes. ue qui opulenti estis in Sion, et confiditis in monte Samarie: optimates capita populorum, ingredientes pompatice domum Isrel. Nunquam enim uos magis quam aduersorum tempore publicastis, quanta uos luxurie impleuisset ambitio, qui gentis imperio, maiore iam ex parte consumto, intra obsessas tamen urbes opulentia tumetis luxuriaque diffluitis.

uers. 2.---Transite in Chalanne, et uidete, et ite inde in Emath magnam, et descendite in Geth Palestinorum, et ad optima queque regna horum, si latior terminus eorum termino uestro est. Intulit opportune externarum gentium mentionem, et per occasionem alterius sermonis, ostendit quia et aliis regiones  quas incolerent, et regna quibus florerent, rerum conditor deputasset: illos siquidem populos plura non cupere, istos uero et ingratos et profanos doceri, qui ita fuissent urbibus pestilentes, ut quos ante per exempla corruperant, eosdem postea fastu prede protererent. Notanda uero diuini forma iudicii, apud quam non pro afflictorum qualitatibus affligentium  quoque merita ponderantur , sed ita rei ac si sanctos uiolauerint, arguantur. Neque enim odio malignitatis aliene, ceterum impetu proprie iniquitatis insiliunt: predonum, non censorum animum deferentes, quorum ut iniquitas exprimatur, profanarum eis conterminarumque gentium modestia et quedam probitas antefertur. Transite, inquit, in Chalanne, in Emath magnam, in Geth Palestinorum, et diligenter inspicite si latiores uestris terras quas incolerent, acceperint: quarum ita sunt sorte [Ant. forte] contenti, ut nichil aliud uideantur expetere. Que sane exprobratio, ut illos cupiditatis accusat, ita desiderat explicari. Inconsequens enim uidetur, ut postquam opulentie ac luxurie crimen obiecit, ad comprobationem adduceret eos, qui breuiores terras uiderentur incolere. Posset enim referri, ideo istos plus habere iactantie, quia maiores opes delate sibi regionis uectigalibus collegissent, nullamque ad exprobrandum  uim comparatio illata retineret, quia hoc fiebat quod ipsa consequentia postularat. Quis ergo sensus hic est, quem uerba destituunt? Ille nimirum qui parricidales animos in sacrilegis plebibus fuisse conuincit, quem alius propheta, id est, beatus Osee euidenter ostendit, cum diceret: In diebus desolationis ostendit fidem, facti sunt principes Iude quasi assumentes terminum, id est, decem tribubus, Assyrio uincente, translatis. Iude populus, misericordie et compunctionis alienus gaudebat, dilationem sibi finium contigisse. Hoc ergo intuitu et nunc propheta non solum in Iuda, sed etiam in ipso Isrele, qui captiuitati prior subiacuit, impios 538 principes exultasse demonstrat: quod popularibus incolisque regionis uaria clade consumtis, istis uelut inter urbium menia liberandis, latior possessio prouenisset: quod tamen tribui Iude magis crimen obiectat, eius quippe in sequentibus nomen appellat. Merito ergo et hostias et munera eorum, uicina quoque gentium  laudata parcitate damnauit. Sed uideamus et reliqua.

uers. 3.-6.---Qui separati estis in diem malum, et appropinquatis solio iniquitatis. Qui dormitis in lectis eburneis, et lasciuitis in stratis uestris: qui comeditis agnum de grege, et uitulos de medio armenti. Qui canitis ad uocem psalterii: sicut Dauid, putauerunt se habere uasa cantici. Bibentes in phialis uinum et optimo unguento delibuti, et nichil patiebantur super contritione Ioseph. Eorum, quos supra optimates uocauerat, pompatice ingredientes domum, in diuitiis et epulis suis gloriantes, atque humilium capita deterentes, fraterna etiam captiuitate gaudentes, consequenter epulas et delicias percucurrit. ue, inquit, uobis, qui separati estis in diem malum, quibus tempus uidelicet ultionis impendet, cui uos estis ita dicati, ut uideamini ad hoc prorsus electi. Quod autem ait, et appropinquatis solio iniquitatis, uel sic intelligere debemus, ut coniunctiua ista, que est prelata coniunctio, id est, appropinquatis, uim rationalis coniunctionis obtineat, id est, quia: ut sit sensus, separatos  in diem malum qui appropinquauerint solio iniquitatis, uidelicet ideo puniendos, quia in alios exercuerunt iniqua iudicia; uel certe solium iniquitatis appellat, quo iniustitia examinata damnabitur: sicut iudicium pecuniarum et cedis uocamus, non quo peculatus aut homicidia perpetrentur, sed cuius examine puniantur. Sub tali autem scelerum atrocitate degentes, adeo nichil de penitendi studio cogitatis, ut omnia luxuriarum instrumenta generaque sectemini, nec totos dies lusui dedisse contenti, thoris eburneis et stra is mollibus incubetis, ut obscenitatis operi corpora sericis fota sufficiant: epulas autem uestras etiam aurium uoluptate conditis. Nam  cum electos de gregibus et armentis agnos uitulosque consumitis, et usque ad temulentiam uina defunditis, psalterium et lyras facitis concrepare: hisque flagitiis etiam contumelias antiquitatis adiungitis, dicentes uidelicet, ea uos habere organa, que Dauid beatissimo suppetiuerint. Neque miseri consideratis tantum inter studia, quantum inter merita uestra atque illius interesse. Dauid enim laudes creatoris legesque uirtutis et remedia perturbationis sacro carmine personabat: uos uero econtrario incentiua luxurie cum iniuria creatoris  concrepatis. Ille epulis sobriis, et prophetalibus delectabatur ac muniebatur unguentis, uos uero ebrietate crapulaque, oleo etiam uulgari, et quod sit arte corruptum, madetis. Denique ille misericordie plenus affectu, multis post seculis uenturas sue genti calamitates, et fletibus prosequebatur, et precibus. uos uero easdem iam illatas iamque grassantes, ita siccis oculis intuemini, ut eas uenisse, parricidaliter gaudeatis. Quod ergo ait: nichil patiebantur  super contritione Ioseph, ad compassionem retulit, quam in pectoribus uel diligentium, uel miserantium 539 nouerat solere cooriri; quam duritiam etiam illud sub persona iusti carmen accusat: Quesiui, qui simul mecum contristaretur, et non fuit: et consolantes me, et non inueni . Cum ergo Ioseph, id est, decem Tribus captiuitas occuparet, nullum Iuda misericordie, nullum compassionis sensit affectum. Quidni, cum magis putaret augende opulentie tempus oblatum, si suis finibus fraterna rura coniungeret? Tale autem uotum ac tale propositum, quid recipiat, audiamus.

uers. 7.---Quapropter, inquit, nunc migrabunt in capite transmigrantium, et [a 1Kb] auferetur factio lasciuientium, id est, inanitatem sperum suarum protinus fatebuntur, quando et ipsos comprehenderit, que fuerat paululum dilata captiuitas. Exigentur enim de suis finibus in capite transmigrantium, id est, inter primos isti, qui se tutos fore crediderant exulabunt:  sicque caterue luxuriantium disperibunt.

uers. 8. 9.---Iurauit Dominus Deus in anima sua, dicit Dominus [b 1Kb] Deus exercituum: Detestor ego superbiam Iacob, et domos eius odi, et tradam ciuitatem cum habitatoribus suis. Quod si reliqui fuerint decem uiri in domo una, et ipsi morientur. Ut grauiter se horruisse despectum fraterne captiuitatis ostenderet, in proferende ultionis uerba iurauit. Quod autem ait propheta, per animam suam Deum iurasse, more nostro dictum, quibus loquebatur, intellige: ut quoniam nichil pretiosius anima nostra, aut dulcius estimamus, ille quoque non quasi animal aliquod ex anima membrisque compositum, sed qui maiestatem et uitam suam anime appellatione signauerit, detestari se domos Iacob, superbiamque iurauit tantisque eas esse calamitatibus subditurum, ut populose familie tam assiduis mortibus absumantur, nec supersit in eis qui possit sepehre defunctos. Nomine autem Iacob, et Iudam et Isrelem pariter indicauit, quippe quos paulo ante iam in calamitate miscuerat.  Cum ergo ad eam solitudinem multe domus uenerint, [c 1Kb] ut non inueniant funerantem, uicini uenient et propinquorum busta curabunt; neque honoratis ex more condent sepulchris, sed uulgari ea incendio concremabunt, ingredientesque ipsi quos diximus uicini, ne lateat in penetralibus, uel remaneat aliquis, scrutabuntur, sibique inuicem colloquentur:

uers. 10.-12.---Et dicet [Ant. dicent] ei, Tace, et non recorderis nominis Domini. Quia ecce Dominus mandabit [Ant. mandauit], et perculiet domum maiorem in ruinis, et domum minorem in seissionibus. Quid est, quod ait, Tace, et non recorderis nominis Domini,  cum utique magnitudo miserie etiam obstinata corda potuerit ad recordationem iudicis et creatoris sui inflectere, perque hoc competentius diceretur, Recordemur nominis Domini, cuius indignatio tam multiplici nos calamitate uastauit [Ant. uastabit]. Sensum ergo in hoc loco latentem de superioribus colligamus: ue, inquit, desiderantibus diem Domini; ut quid eam uobis? dies Domini est uobis tenebre, et non lux; non quo illi possent damnationis sue tempus expetere, sed quia, 540 ut exposuimus, abutentes dilatione uindicte, prophetas ipsos de mendaciis infamabant, quasi comminantes ea mala, que nulla essent etate uentura. Ideo nunc ait, cum noxiorum agmina promissa olim captiuitas occupauerit, et ille dies, id est, tempus aduenerit, quod se per irrisionem desiderasse iactauerant, tantus eos diuini nominis terror implebit, ut inuicem colloquantur, ne quis audeat recordari nominis Domini, cuius offensi tanta seueritas apparuerit, ut putetur excitanda commotio etiam nominati. Quia ecce Dominus  mandabit, et percutiet domum maiorem in ruinis, et domum minorem in scissionibus. Paulo ante nomine Iacob, et Iudam et Isrelem, id est, omnes simul tribus que inter se diuise fuerant, diximus indicatas. Hoc itaque presens uersus absoluit, qui et maiorem et minorem domum percelli scissionibus, ruinisque denunciat: diuersis autem uerbis unum uidetur ostendere, id est, euersionem domorum. Quia enim ruinam scissiones parietum precedere solent, utramque ruituram collapsione et scissione signauit; maiorem autem domum pro numero tribuum, Isrelem, minorem uero Iudam uocauit, easque ambas sicut simili iniquitate pollutas, ita simili denunciat calamitate perituras.

uers. 13.---Nunquid currere queunt in petris equi, aut arari potest in bubalis: quoniam conuertistis in amaritudinem iudicium, et fructum iustitie in absynthium? Gratissimus sensus, et qui elocutionis sit genere contectus. Allegoricis enim uerbis populo uitia,  quibus squalebat, exprobrat: neque enim hic quadrupedes simpliciter, aut equos signauit, aut bubalos, sed superbiam profane gentis exaggerat; iam enim iudiciorum dulcedinem in conterendis innocentibus, in amaritudinem uerterat, tantumque sibi de uiribus arrogabat, ut nullis incommoditatibus se percellendam putaret: quippe que tantum sibi opulentie comparasset, ut instar bubalorum nunquam uidelicet aratris colla subdentium, continua libertate frueretur: nec per itinera equis difficilia, ut habenarum liber equus, ceterum per campos et prata discurreret. Ergo, inquit, certum est, quod nec iuga bubalus portet, nec per saxa equus sponte incedat: uos autem, qui uos et iuga discussisse, et frenos rupisse gaudentes, equi uobis in luxuria, in uirtute et libertate bubali uidebamini, rebus probate, quod spebus  hausistis, id est, quia nullis subiaceatis imperiis. Quod cum utique in contrarium cadit, atque ad arbitrium hostium, et per itinera asperrima ingredimini, et graues labores confracta ceruice toleratis, confiteamini necesse est, nec equos uos esse, nec bubalos, nec quicquam presidii atque uirium, uel opes uestras comparasse, uel mentes.

uers. 14. 15.---Qui letamini in nichilo: qui dicitis, Nunquid non in fortitudine nostra assumsimus nobis cornua? Ecce enim suscitabo super uos, domus Isrel, dicit Dominus Deus exercituum gentem: et conterent uos ab introitu Emath usque ad torrentem deserti. Adiuuit omnino expositionem premissam, 541 illam uidelicet, quod se instar bubalorum et equorum liberos fortesque crediderant, haud de conscientia uirium, sed de propria opinione et spei uanitate uenisse. Letati enim, inquit, estis in nichilo, dicentes apud uos: Nunquid [a 1Kb] non in fortitudine nostra assumsimus nobis cornua, que nimirum bubalorum formam uidebantur [b 1Kb] ostendere. Ergo de uestris uobis  tantum uiribus arrogastis, ut putaretis precepta posse tuto contemnere. ueniet super uos fortis exercitus, teque priorem, o Isrel, uincentium potestate uastabit: ab introitu Emath, id est, [c 10Kb] ab Antiochia, usque ad torrentem deserti, partem scilicet que tangit heremum: omnes uidelicet fines tuos hostili crudelitate populabitur: et te, o Iuda, sub breui dilatione manentem, tamen uicino afflabit et consternet incendio.




CAPUT uII.

uers. 1. 3.---Hec ostendit mihi Dominus Deus et ecce fictor locuste in principio germinantium serotini imbris, et ecce serotinus post tonsorem [d 1Kb] gregis. Et factum est cum consummasset comedere herbam terre, dixi, Domine Deus propitius esto, obsecro, quis suscitabit Iacob, quia paruulus est? Misertus est Dominus super hoc: Non erit, dixit Dominus. Prophetali sermonem suum more contexit: imo quid reuelationum  in spiritu prophete conspicari solerent  ostendit, id est, quia eis rerum futurarum sub diuersa specie breues ille quidem imagines apparerent, sed quarum iam intelligentiam caperent: et ita in diuersos mouerentur affectus, uel ad censuram nimirum, uel ad misericordiam pertinentes. Postquam ergo excitatum iri gentem denunciauit, que eis esset allatura perniciem, ne ipsa iudicii breuitas non satis auditorem moueret, explicandis quas uiderat imaginibus immoratur, et per earum occasionem, quam sedulo pro eis precaretur ostendit, ne quis eum uel insultantis, uel nichil dolentis animo annunciare illas calamitates putaret. Audite ergo, in quarum me imaginum spectacula Deus noster induxerit. Stabat quidam qui in morem figuli locustarum fingeret, id est, formaret examina,  eisque numeros excedentibus id negocii delegaret, ut omnes segetum fibras et cuncta germina, quasi indefessis morsibus pascerentur. Quod autem ait, in principio germinantium serotini imbris, ad augmentum ostendit cladis ualere: id est, ut tempestiui imbris tempora grauis siccitas occupare uideatur, et longa pluuiarum 542 exspectatione defatigati uexatique cultores Luciferi, imbris ceperint habere solatia, sicque raptim desperatas collocarint sementes; uerum cum et ipsa semina uix et tardissime obruta germinare cepissent, priusquam in culmos spicasque consurgerent, locustis pascentibus disperirent: quod tamen malum, ne spes sua, uel exigua temperaret, alter serotinus post locustam ueniret. Ecce enim, inquit, serotinus post tonsorem gregis: id est, ea germina que locuste totonderant, usque ad radices ei [Forte is] qui sequebatur absumeret: cuius quoniam hic uocabulum siluit, de superiore prophetia quid signauerit, colligamus. Ait enim beatus Iel, Residuum eruce comedit locusta, et residuum locuste  comedit bruchus, et residuum bruchi comedit rubigo. Ergo et propheta Amos serotinum, tonsoris reliquias insequentem, bruchum indicauit. Quod autem fictorem uidet locuste, cum potuisset, quasi exstantis iam creature euocator ostendi, ad illud nimirum ualet, ut inestimabilis multitudo ipsarum animantium publicetur, quarum uidelicet non quanta inueniri in mundo poterant examina congregentur, sed per potentiam iudicantis, qui sit etiam uniuersitatis creator, noua fingantur: cum proinde caussam formationis prodidisset impleta uastatio, et morientium multitudinem alimentorum consumtio: exclamaui, inquit: Domine Deus, propitius esto, obsecro: Quis suscitabit Iacob, quia paruulus est? id est, Si per tuam indignationem ad tantam exiguitatem, quantam he pollicentur figure, gens nostra perueniet, quis eam poterit ulterius suscitare, quam tali uastitate confeceris? Misertus est Dominus super hoc, Non erit, dixit Dominus, id est, efficacem fuisse deprecationem meam, docuit sententie consecuta mutatio.  Promptus quippe ad misericordiam Deus, plagam illam, cuius magnitudinem uidit me expauisse, submouit: responditque hoc non fore, quod ne fieret supplicaram. uerum aliud quod esse iudicabat mitius, intromisit.

uers. 4.---Id enim ostendit mihi [a 1Kb] Deus: ecce uocabit iudicium ad ignem Dominus Deus, et deuorabit abyssum multam, et comedet simul partem. Nisi prudenter atque sollicite que sunt dicta capiamus, non exigua in sensibus detegetur absurditas. Post ea siquidem damna, que depascens locusta et sequens bruchus intulerat, quasi mitior plaga ignis inducitur: cum omnino 543 non sit ambiguum, multo maiorem esse calamitatem quam, immissa operetur exustio, omni illa quam germinum afferebat attonsio. Quomodo ergo dicit propheta, misertum Deum, et quasi lachrymis interuentoris inflexum ad ignem uocasse iudicium, id est, reos incendio deputasse, a quibus inopie periculum  depulisset? Animaduertendum quapropter, quia hic nomine ignis transcursum flamme uoluerit indicare, que licet sui uehementia quod contigerit amburat: tamen quandiu non immoratur afflatis, nec in ea que sunt profunda descendit, nec robora que  uidebatur occupasse, consumit. Igitur locustarum aut bruchorum imaginibus, operi quod susceperant insidentium, internecionem uoluit addicte gentis ostendere. Quod cum in spiritu propheta uidisset, et per affectionem populo, et per reuerentiam iudici debitam consternatus occurrit: atque ut illa sententie mutaretur atrocitas, obtinuit. Sed quoniam conferri plenam ueniam non sinebat populi inueterata profanitas, eiusmodi pena succedit, que etsi magnam partem immissa consumat, tamen reliquias manere patiatur. Sic enim ait: Ecce uocabit iudicium ad ignem Dominus Deus, et deuorabit abyssum multam: et comedet simul partem. Sed propheta cum effectus prime supplicationis animasset, huic quoque denunciatui audet obsistere, et dicit paruulum Isrelem, imminutas uidelicet eius copias internecione delendas, si iram hostium ipse qui iudicat, quasi castigator, accenderet. Imagine autem locuste Assyrios, et imagine ignis Babylonios significatos esse quidam [b 1Kb] putarunt, non uidentes, quoniam repugnaret  historie. Dicit enim propheta, et locuste et ignis plagas suis precibus fuisse submotas, ac de utraque respondisse Dominum supplicanti: Non erit istud, id est, Nequaquam irruet ista uastatio. Assyrius uero et Babylonius hostes, uictoriarum potiti, et Isrelem et Iudam graui cede uastarunt. Hic ergo ostendit Deus noster per prophetam, qui erat imaginum spectator effectus, et quod populus Iudeorum multo grauius quam sustinuit mereretur exitium, et quod eum ethereus arbiter posset internecione delere, si hostium uel multiplicare numerum, uel indignationem uoluisset accendere: et quod necessitatem quamdam affligende eius gentis, quam nollet penitus interire, pateretur.

uers. 7.-9.---uerum, cum has duas species imminentium discriminum submouisset, Hoc [Al. Hec] mihi ostendit, ait, Dominus. Et ecce Dominus stans super murum litum, et in manu eius trulla cementarii. Et dixit Dominus [c 1Kb] ad me: Quid tu uides, Amos? Et dixi, Trullam cementarii. Et dixit Dominus ad me:  Ecce ego ponam trullam in medio populi mei Isrel: non adiiciam ultra superinducere eum. Et demolientur excelsa 544 idoli, et sanctificationes Isrel desolabuntur: et consurgam super domum Ieroboam in gladio. Magnam partem dispositionum Dei, sub quibus mortalium uita decurrit, prophete de quo loquimur, uisio publicauit. Nam cum precedentes sententie uel comminantem iudicem ostenderint, uel frementem, et reorum mortibus leonis instar inhiantem  presentis loci reserauit occasio, quo potissimum genere ad ulciscendum Deus noster insurgeret, relinquendo uidelicet potius, quam fremendo. Nam quoniam calamitatum agger protinus irruebat, si ille egre destitisset, dicit eos se feriente collapsos, compunctionisque gratia in reorum pectoribus excitande, eum sibi et habitum sumit et motum, quem habuisset inimicus, hoc permittente, deseuiens. Ideo  cum geminam eius sententiam, quam pro Iudeorum meritis proposuerat, interueniens precatio sustulisset, tertiam intulit: cui quidem propheta quasi mitissime non auderet obsistere, sed que affectum ultionis plenissimum contineret, inquit, Super murum  enim litum, id est, structoria arte compositum, stare mihi rerum Dominus uidebatur, habens in manu trullam cementarii, per quam munus uidelicet quo fungi consueuerat, indicaret, id est, quod et iugi eos propugnatione tueretur, et quod frequentem medelam, per quam sanarentur et instaurarentur, adhiberet. Ceterum, si ista miseris conferentem prouidentiam submoueret, neminem eorum uel posse coherere, uel posse subsistere. Ergo trullam hanc, inquit, id est, curam meam, qua liniebantur et firmabantur quassa, deponam, atque otium quoddam benignitati, quia ita Isrel cogit, indicam, nec sustinebo ulterius laborem cum impudenti nimirum profanitate inefficaci pietate certandi. Sicque demum quid perpetrauere cognoscent, cum me nequaquam feriente, sed tamen non protegente, dispereunt [Forte disperibunt]. Et demolientur excelsa idoli, et sanctificationes Isrel desolabuntur: et consurgam super domum Ieroboam in gladio. uenient enim hostes, ac plenum agentes triumphum ferro ignique deseuient,  fana et profana cum totis urbibus concremantes, atque Ierobe familiam gladio ulciscente uastabunt. uerum postquam hucusque concionantis prophete sermo processit, [a 1Kb] Amasias quidam nomine, sacerdos Idolorum misit ad Ieroboam per idem tempus decem tribuum imperio presidentem, nunciauitque ei quod Amos spiritu potius rebellantis quam uaticinantis instinctu, et nominatim ei, id est, regi denunciaret exitium, et totum populum ita multiplici comminatione terreret, ut etiam sententie dubie fieret, quem 545 uidelicet regem sequeretur incertus. Totiusque uoluminis prophetici propositum breuiter amplectens,

uers. 11.---Hec enim, inquit, Amos dicit, In gladio morietur Ieroboam et Isrel captiuus migrabit de terra sua. Ex quibus dictis consequenter aduertimus, quod etiam in nostrorum temporum negociis experimur, quia pars gentis humilior, id est, quique populares, quominus habebant de nobilitate superbie,  hoc etiam prophetarum dictis facilius mouebantur. Sacerdotes uero et optimates cum regis uitiis fauere contenderent, respuebant, imo criminabantur, et si liceret, interficiebant salutares magistros. Sed lectionis ordinem prosequamur. Cum ergo ad Ieroboam regem, quibus aduersum Dei prophetam succendi posset, mandata misisset, non contentus finem excitati quasi certaminis prestolari: sed ut quocumque modo uir sanctus fugaretur exoptans, ad ipsum conciliator accessit.

uers. 12. 13.---Et dixit Amastas ad Amos, Qui uides, gradere, fuge in terram Iude, comede ibi panem, et ibi prophetabis. Et in Bethel non adiicies ultra ut prophetes, quia santificatio regis est, et domus regni. Metuens credo, ne reuerentia prophete etiam regis indignatio frenaretur, per seipsum tentauit eum expellere, et cum honore compellans: Qui uides, abi inquit, et ad uicinam Iude confuge regionem, ubi et uiuere tuto ualeas et docere. Hoc uero loco, id est, Bethel, in quo respicis aulam fabricatam, et sanctificationes  regis, uidelicet simulacrum, cuius sumus cultui cum ipso principe mancipati, ne pergas ulterius eiusmodi uocibus personare, quas nequaquam tibi forte impunitas intelliges.

uers. 14. 15.---Respondit Amos, et dixit ad Amasiam: Non sum propheta, et non sum filius prophete, sed armentarius ego sum, uellicans sycomoros. Et tulit me Dominus cum sequerer gregem, et dixit ad me, uade, propheta ad populum meum Isrel. De occasionibus responsionum etiam que tacita sunt plerumque intelligenda succurrunt, sicut nunc propheta, cum ei aruspex dixisset ut fugeret, respondit nec se de prophetarum descendere stirpe, nec hoc munus ab initio suscepisse, nec ideo tamen quasi falsa uaticinantem  debuisse auditoribus esse despectui. Sed quod illi ad eius contumeliam dicere solerent, hoc se etiam cum gaudio profiteri, id est, nec de choro se, nec de stirpe prophetarum fuisse: ceterum pastorali tantum officio deditum, et per saltus armenta ducentem, atque cibos ex arboribus uilissime colligentem, a Deo inspectore cordis, electum et ad hoc prophetandi officium destinatum, secundum quem morem gloriatur et Apostolus cum dicit, quod ubi placuerit Deo, ut reuelaret Filium suum, per me, continuo non adquieui carni et sanguini, neque ad antecessores meos Apostolos ueni, sed abii in Arabiam, et inde reuersus sum Damascum , id est, nec magisterium aliquod nec priuilegium requisiui, sed statim uocanti me Redemptori nostro ita proinde [Forte prompte] et impigre parui, ut ad opus predicationis ingrederer. Ergo et pastorem pecudum se beatus Amos profitetur, nulla ad opus hoc ambitione, sed sola uocantis 546 electione uenisse, qui dicit ad me , uade, propheta ad populum meum Isrel.  Ea ergo que supra comminanter inieci, debuisti tu, o Amasia, et omnes tui participes non ut mea, sed Dei per me loquentis dicta suscipere, nec dubitare quod Dei uoluntate ea que uentura cognoueram, nuntiarem. Quod ne nescias, accipe experimentum eius, qui in me loquitur Christi.

Uxor tua in ciuitate fornicabitur, filii tui et filie tue in gladio cadent, et humus tua funiculo metietur. Et tu in terra polluta morieris, et Isrel captiuus migrabit de terra sua. Quid ergo tibi prodest audire nolle quod necesse habeas sustinere, cum non te denunciantis uerba crucient, sed uulnera persequentis. Proinde ut sentias nulla arte impendentem remouendam sententiam, predico omnium te affectuum tormenta sensurum, id est, que maritus, que pater, que clarus ciuis excipiat. Uxor enim tua non clandestina turpitudine polluetur, sed in medio urbis uincentium libidini subiacebit, et liberos tuos gladius, te spectante, cui non liceat lugere, uastabit: tuque simul  dedecore et orbitate perculsus in terra polluta morieris, id est, uel in ipsa Iudeorum regione quam uidelicet prius sacrilegia ciuium, deinceps uero facinora hostium polluerunt: uel certe in barbaris finibus, quos semper esse [b 1Kb] politissimos estimastis, et Isrel in exilium turbine captiuitatis abigetur. Sed uideamus et reliqua.




CAPUT uIII.

uers. 1.-3.---Hec ostendit mihi Dominus Deus, et ecce uncinus pomorum. Et dixit: Quid tu uides, Amos? Et dixi, Uncinum pomorum. Et dixit Dominus ad me, uenit finis super populum meum Isrel: non adiiciam ultra ut pertranseam eum. Et stridebunt cardines templi in die illa, dicit Dominus Deus: multi morientur, in omni loco proiicietur silentium. Usque ad presentem locum denuntiauerat calamitates, que debebantur criminibus, fixaque eterni iudicis sententia contineri, ut profani neutiquam euaderent impuniti. Sed cum longa hoc sonuisset uis orationis, nunc iam ferendarum  penarum uicinum etiam tempus ostendit, ac secundum morem prophetarum, imaginem que idipsum exprimeret, intromisit. Sicut enim supra trulla cementarii curam prouidentie publicauit, quam de manu sua iudex sub indignatione deponens docuit, quod eos iam protegere cessauisset: ita nunc uicinitatem damnationis ostendens, corripuit uncinum pomorum, id est, quem illi habere solent, qui ascendunt in arbores ut poma distringant, et quia per teneritudinem ramorum progredi ad extrema non possunt, consistentes in solido, ad se inflectunt capita ramorum, poma que matura uiderint colligentes. Ergo cum et iudex eternus iam opportunam cerneret ultionem, quasi maturuisse ad suscipiendam eam  populos fecit intelligi, pronunciatque munus suscepisse uindicte, nec ulterius impunitum Isrelem posse consistere. Non adiiciam ultra ut pertranseam eum, sicut uidelicet, collectores pomorum que adhuc acerba uident, pertranseunt, que uero sunt esui apta decerpunt. Ergo iam tempus implende sententie uncini forma monstrauit: eos scilicet, qui uidebantur florere diuitiis et abundare 547 filiis, ad debita supplicia pertrahentis. Stridebunt cardines templi in die illa, dicit Dominus; multi morientur: in omni loco proiicietur silentium. Nec ambiguum putes, o tu popule, quid hec uncini forma denuntiet: Stridebunt cardines templi: id est, cum urbibus delubra omnia, in quibus fiditis, destruentur, neque enim ianue eorum sensim pro uenerantium recludentur officiis: ceterum ui expugnantium dissilibunt, et profanum uulgus confusa cede morietur: sicque compita que multitudine ciuium perstrepebant, lugubri silentio complebuntur. uideretur autem nomine templi, cuius ait cardines stridere, Iude quoque calamitatem, et  templi apud Ierusalem positi, denuntiare perniciem, nisi totus ipse contextus decem magnis tribubus conueniret. Ergo eius cardines templi conuellendos dixit, de quo et superius ait , Demolientur excelsa idoli, et sanctificationes Isrel desolabuntur, et post [a 1Kb] pauca apertius: Qui iurauit in delicto Samarie, et dixit: uiuit Dominus Deus tuus, Dan, uie Bersabee cadent, et non resurgent ultra.

uers. 4.-6.---Audite hoc, qui conteritis pauperem, et deficere facitis egenos terre, Dicentes: Quando transibit mensis, et uenundabimus merces: et Sabathum, et aperiemus frumentum, ut imminuamus mensuram, et augeamus siclum, et supponamus stateras dolosas. Ut possideamus in argento egenos, et pauperes pro calceamentis, et quisquilias frumenti uendamus. Iisdem regulis, quibus institutus est, prophetalis sermo contexitur, ut quanquam super omnia crimina cultum accuset idolorum, quo uidelicet, deserentes Deum, profanissimi reddebantur: tamen etiam alias  uite partes, id est, reliqua morum delicta non sileat: sicque uel ostendat, quia magisterium legis sacre uitiorum amore contemserint, uel quales morum fructus impietas proferat, que licet per omnes fere species improbitatis uagetur, tamen pre ceteris auaritie studet: que et apud Apostolum idolorum seruitus uocatur . Ergo et hic sermo diuinus cum sacrilegos arguisset, eisque iam uicinum minaretur exitium, exclamauit subito, quasi qui profanorum uellet rumpere surditatem, ut si de studiorum meritis iudicare negligerent, sed que erant feda pulchris et [b 1Kb] uilibus anteferrent, saltem, iam rebus in angustum redactis, et mote ultionis fragore cominus sonante, aspicerent, in quem usum pecuniam congregarent, quoque ere marsupia niterentur implere, que certi essent uentura protinus in hostium potestatem. Audite, inquit, hoc qui conteritis pauperem, et deficere facitis egenos terre . Filii hominum, usquequo graues corde, utquid diligitis uanitatem, et diuitiis mendacibus impudenter  inhiatis? Nihil de his auxilii, nichil imo solatii sentietis, que uobis et culparum caussam faciunt et penarum. Qua spe credita uobis, iudicantium munera corrupistis, ut de oppressis necatisque pauperibus, 548 spolia cruenta reciperetis, nec ullum industrie genus haberetis innoxium: neque enim solum corruptione sententiarum in iudiciis deliquistis, sed etiam cum de agrorum fructibus pecuniam redigere pergebatis, ipsa que honeste geri potuissent commercia polluentes concesse industrie uotorum  scelera miscuistis. Quando enim, aiebatis: Transibit mensis, et uenundabimus merces: et sabathum, et aperiemus frumentum, ut imminuamus mensuram, et augeamus siclum et supponamus stateras dolosas. Non minus ergo auaritia, quam iniquitate peccantes, publicam expectabatis et optabatis inopiam: quanquam luxuriosissimi perque hoc inertissimi, tamen fastidiebatis feria sabbathorum, quia indicto otio, uno saltem die uos a fraudibus continebant. Ergo increpabatis, inquit, transeuntis otii tarditatem: ad actuosa nimirum tempora festinantes, in quibus esurienti populo magnis preciis uenderetis non solum frumenta, sed etiam quisquilias, quas utique proiicere solebatis, talia apud uos mutua iniquitate meditantes, ut possideatis in argento egenos, et pauperes pro calceamentis. Cum ergo uos ita gesseritis humanitatis inimicos, ut quo eratis ceteris ditiores, hoc uos crudeliores ciuium turba sentiret: et nec ipsa uos rerum copia ad largiendum uocaret, debetis profecto nullam consequi ab eterno iudice misericordiam,  quam proximis uestris tanta obstinatione, tantaque impudentia denegastis.

uers. 7.---Iurauit Dominus in superbiam Iacob, si oblitus fuero usque ad finem omnia opera eorum. [c 1Kb] Magnitudinem iniquitatis tue, o Isrel, Creatoris indignatio publicauit, qui se etiam obtestatione constrinxit, quod nullus tot malorum immemor redderetur: sed donec ultimos eos finiret exitio, uim seueritatis intenderet. Simul etiam latentes reorum detexit affectus, qui cum uiderentur in fraude mensurarum, et ponderum per solam auaritiam deliquisse, in superbiam eorum se surrecturum minatur: ostendens profecto, quia nunquam illi tot crimina, nisi per contemtum legis admitterent, atque ut pecuniam immodice, ita etiam precepta Dei uiliter estimarent. Non est, inquit, quod eorum fastum contumeliis inopum terminetis, longe ulterius effrenata impiorum processit audacia, nostrum inquam hausere contemtum: propter quod merito, qui sum inspector  animorum, superbiam eorum detestor: et iuraui in ira mea, si introibunt in requiem meam . Que enim potest censuram miseratio temperare, cum tali atrocitate grassentur, ut uniuersa eorum regio mereatur intremere, cupiens eorum pondere, quos degeneres aluit, liberari.

uers. 8.---Nunquid super isto non commouebitur terra, et lugebit omnis habitator eius: et ascendet quasi fluuius uniuersus, et eiicietur et defluet quasi riuus Aegypti? Quid esset terram moueri, quod per schema utique terroris edixerat, 549 subiecto sermone patefecit dicendo, Et lugebit omnis habitator eius. ueniet, inquit, olim promissa et hactenus delata captiuitas: iam quippe ultionis negotium, ille quem supradixi sententie nostre uncinus attraxit. Et implebitur omne, quod tam contemtus protuli, quam iuratus, omnisque Isrelis populus non maiori difficultate, quam riuus Aegypti, uidelicet Nilus, effluet, atque ad Assyrios transire cogetur. Cuius temporis erit tam tristis et acerba facies, [d 1Kb] ut die medio sol  defecisse et nox irruisse uideatur. Ita enim nulla ordinum distinctio, lux consilii nulla remanebit, ac si palpabiles tenebre terram et celum pariter miserorum oculis abstulissent.

uers. 10.---Et conuertam, inquit, festiuitates uestras in luctum, et omnia cantica uestra in planctum: et inducam super omne dorsum uestrum saccum, et super omne caput caluitium. Et ponam eam [Ant. eum] quasi luctum unigeniti, et nouissima eius quasi diem amarum. Quoniam non unam personam, sed populum  simul institutus sermo designat, ideo permutatio et numeri contingit et generis: ut tum pluraliter tum singulariter alloquatur. Conuertam, inquit, festiuitates uestras in luctum, et cantica uestra in planctum, id est, emula letis cuncta succedent, et que liberi ad uoluptatem parastis, luctui subiiciet immissa captiuitas: corporaque nobilium pretiosis paulo ante tecta ornamentis, cilicium pannique conuestient. Quod totum tempore captiuitatis obtingere, utinam, lectione tantum indicante, nossemus. Sed tam frequens nostris temporibus eiusmodi est facta conditio, ut quidquam melius sperantium miremur audaciam. Inducam, inquit, super omne dorsum uestrum saccum, et super caput caluicium: et ornamenta corporum, firmamenta uirium perdetis, ut cesaries uel ludibrio, uel morbo incipiat consumente defluere: et ponam eam quasi luctum unigeniti, et nouissima eius quasi diem amarum, id est, gentis Isrelitice status ab arce felicitatis antique ad ima descendit misere seruitutis: ut tam acerbo luctu digna sit, quam illa  orbitas, que de unigenitis consueuit accidere, ubi non solum amissa pignora, sed etiam posteritas extincta lugetur. Sed uideamus et reliqua.

uers. 11.---Ecce dies ueniunt, dicit Dominus, et mittam famem in terram: non famem panis, neque sitim aque, sed audiendi uerbum Domini. Et commouebuntur a mari usque ad mare, et ab Aquilone usque ad Orientem circuibunt, querentes uerbum Domini, et non inuenient. Inter extremas calamitates eius populi, qui Legis conditione floruerat, numerandum esse monstrauit defectum salutarium magistrorum. Quidni cum ea sit conditio, ut si discenda non audias, subeat imperitia, perque hoc ignorantie nocte uerseris, atque in multiplices miserias, uelut luminibus captus, incurras? Qui enim, ut alius propheta denuntiat, non didicerit iustitiam, super terram ueritatem non faciet, sicque mendacia loquentes peribunt. Propter quod, et populo, cui per Osee prophetam exprobratum fuerat, quia scientiam repulisset,  ob id quia ipse ab 550 omnipotente Domino mereretur repelli, etiam in presenti loco sub denuntiatu pene idem crimen obiicitur, ut qui pietatis magistros studiis fuerant profanitatis exosi, quantum in exitium suum laborauerint, agnoscant: qui hoc uidelicet peccando fecerint, quod eis iudex inter cetera imo supra cetera supplicia comminetur, idest inter captiuitatis erumnas doctrine eos egestate feriendos, ut illo insigni, quo inter omnes nationes conspicui fuerant, deserantur, nec quisquam eos prophetarum uel instruat ignorantes, uel consoletur afflictos. Quod totum sub hostili damnatione contingere, assidua nos pericula docuerunt. Hanc autem minarum speciem Esaias quoque beatus asseruit, auferendum uidelicet a Iudea principem, atque seniorem consoliorum, doctoremque, prenuntians in eorum locum pueros reges et effeminatos principes subrogandos. Quod autem ait, non famem panis neque sitim aque, sed audiendi uerbum Domini, illis populis inferendam, quantum ad tenorem quidem  pertinet lectionis, eo sensu uidetur illatum, ut dixerit, non solum famem panis, neque solum sitim aque, sed audiendi uerbum Domini eam fore penuriam, ut nusquam ualeant doctorem, etiamsi eum auidissime quesierint, reperire. Neque enim quasi doctrine spiritalis cupidos, [a 1Kb] perque hoc dispendia eius grauiter estimantes edicenda, solorum magistrorum ablatione terreret. Secundum eloquia itaque Scripturis familiaria non utique negauit, eos fame sitique uexandos, sed subaudiendum reliquit, non his solum, que pro conditione mortalis uite bonis malisque quasi promiscue interdum accidunt,  subiugandos, uerum alia maiore calamitate, et ea que ad omnium [b 1Kb] respicit, et non noxiis accidere non potest, esse plectendos, id est, ut diuina eos doctrina non instruat, sed auris eorum, etiamsi adiurent se discere uelle, contemnat. Quasi quibus conueniat illud, quod apud alium prophetam legimus: Peccatori autem dixit Deus, Quare tu enarras iustitias meas, et assumis testamentum meum per os tuum , fingitur sensus ex omnibus, quia pro sceleribus, et religionis et conuersationis sue captiuitati barbare Iudeorum gens quondam dilecta subdatur: qui tantum sane a prisci decoris arce defluxerint, ut uoluntatis sue crimina recognoscant in penis, atque fererum tolerantes iussa dominorum, doctrinam sacre legis nusquam audiant insonantem: cuius nimirum adhuc in patriis collocati finibus, illuminantia se precepta contemserint. uerum ut contextus ipsius lectionis intelligentie huius tenorem poscit, ita etiam debemus aduertere, eadem quoque ad futurorum significationem ualere, eorum  uidelicet temporum, in quibus Iudei sceleratissime peccantes, grauissime conciderunt. Postquam enim uinea illa, que translata ex Aegypto , plantata est in regionibus opimis, et edificato templo, torcular sacri altaris accepit, expectataque, ut faceret uuas, fecit spinas, et non iustitiam, sed clamorem, ita ut cultores eius in ipsum filium patris familias efferati , crederent se absque molestia reliquum 551 esse tenturos, quod cum legitimi heredis interitu peruasissent, Iurauit Dominus Deus in superbiam Iacob, si oblitus fuero usque ad finem omnia opera eorum, quorum tanta emersit atrocitas, ut ipsa terra eorum moueretur, ac medium diem lugubris auferret obscuritas. Sexta siquidem hora tenebre facte sunt usque ab horam nonam, et terra mota est, petre scisse sunt , sicque festiuitates eorum in luctum, et in planctum cantica peruenerunt, atque impiorum dorsa sacco tecta sunt, et capita sensere caluicium: uenientibusque  in ultionem piaculi gentibus, Ierusalem est obsidione circumdata, atque adeo illisa terre, ut ulterius nequaquam possit adsurgere. Sensit ergo quasi luctum unigeniti, et amaro conclusa fine est gens illa, que Unigenitum Dei contumeliis plagisque uiolauit, secutumque est uere tempus, in quo fame spiritalium bonorum consumatur: nec penuriam panis, aut aque sitim, sed audiendi uerbum Domini, uidemus eos, qui in uerbum Domini contumaces fuerant, experiri. Annon eorum ista calamitas in ipsa rerum attestatione collucet? Nam cum spiritalis philosophie, erga Dominum scilicet pietatem, erga proximos benignitatem, et probitatem docentis, ab eis origo discesserit, ad tantam studiorum et doctrine sunt inopiam deuoluti, ut a solis ortu usque ad occasum, id est, in toto orbe terrarum dispersi, nusquam uerbum Dei, quo uegetentur, audiant, nec coruscantis Euangelii fulgore tangantur; sed instar infantium pro uirtutibus morum uitalibusque sacramentis, rebus pudendis et ludicris intumescant: carnis  uidelicet concisione, et [c 1Kb] sabbatibus feriis gloriantes. Consequenter ergo nec doctor apud eos aliquis eruditus, nec princeps, nec sacerdos, a quo reformentur, existit: quia loquente Moyse, oculi eorum uelamine conteguntur, quod non aliter aufertur, nisi cum in Christo, qui nos redemit, aboletur. Circumibunt, inquit, uerbum Domini querentes, et non inuenient , quia eum, qui uerbum caro factum est, negauerunt, sicque lux in tenebris lucet, et tenebre eum non comprehenderunt.

uers. 13. 14.---In die illa deficient uirgines pulchre, et adolescentes in siti. Quia [d 1Kb] iurauit in delicto  Samarie, et dicit: uiuit Dominus Deus tuus Dan, et uiuit uia Bersabee, et cadent, et non resurgent ultra. Licet sui temporis mores prophetalis accuset oratio, tamen per censure cumulum, etiam futura signa consequenter ostendimus; atque ideo, etsi sermo progrediens ad negocia, que uidebantur instare, respexit, nichilominus et isti conditioni potest, que nunc Iudeos detinet, conuenire. Neque enim absurdum est, si de preterita dignitate ipse Tribus pulchre uirgines nominentur, que ut tunc idola sequendo, exitio leguntur addicte: ita nunc cum Redemptorem suum negarunt, idem commisisse dicuntur, quod et cum in Dan et Bersabee locatos 552 uitulos adorarent, ut fiat sensus: Quia frustra se Iudei, Christo Domino non credentes, immunes impietatis existiment, per id uidelicet quod idola nulla uenerentur, cum nichil apud eos de antiqua patriarcharum pietate resederit, quia nomen Christi peruicaci infidelitate uiolando, participes et equales idolorum cultoribus [a 1Kb] conteguntur: propter quod  etiam in Euangelio pronunciat inspector animorum: Qui me odit, et Patrem meum odit : proinde eos adducit cumulata damnatio, qui negando Filium, Patrisque pronunciantur inimici. Quod autem ait, uiuit Dominus Deus tuus, Dan, et uiuit uia Bersabee, uulgi consuetudinem denotauit, qui uidelicet superstitione prolabens, et itinera plerumque quibus ad delubra itur, adiurat. Cadent, inquit, et non resurgent ultra, id est, spei solatiis inniti non sinentur ulterius, ut putent usque ad terrorem eiusmodi comminationes sonare, statimque occursum ire liberationis gaudia, sicut leguntur frequenter experti; sed quia ultionis tempus comprehensus demum uncinus attraxit, patiendo sentiant, quod hactenus didicerant audiendo, et ita cadent, ut rebus ipsis deprimentibus conterantur.




CAPUT IX.

uers. 1.---uidi Dominum stantem super altare, et  dixit: Percute cardinem, et commoueantur superliminaria. Auaritia enim in capite omnium, et nouissimum eorum in gladio interficiam. Altare hoc quidam, [b 12Kb] super quod ultor astiterit, legitimum uidelicet, quod esset in Ierosolyme templo positum, crediderunt, secundum illud, quod alius propheta dicit, A sanctis meis incipite, uideatur templi quoque ipsius exitium comminari; sed intellectum eiusmodi loci contextus refutat. Mentio quippe Iude nulla precesserat: ceterum decem Tribubus specialiter imminebat. Denique postquam dixit, Iurant in delicto Samarie: et, Qui dicunt, uiuit Dominus Deus tuus, Dan, et uiuit uia Bersabee: cadent, inquit, et non resurgent ultra, ac deinde subdidit: uidi Dominum stantem super altare. Cum ergo signantissime decem Tribus Samariamque pulsauerit, altare quoque et delubrum, quod precipiat euerti, ipsum debemus accipere, de quo paulo ante dixit: Et uenit finis super populum meum Isrel, non adiiciam ultra, ut pertranseam eum, et stridebunt cardines templi in die illa, dicit Dominus.  Et paulo supra, Dixit ad Amasiam Amos: Nunc audi uerbum Domini: Tu dicis, Non prophetabis super domum Isrel et non stillabis super domum Idoli. Propter hoc hec dicit Dominus: Uxor tua in ciuitate fornicabit, et filii tui et filie tue in gladio cadent, et humus tua funiculo metietur, et tu in terra polluta morieris, et Isrel captiuus migrabit de terra sua. Quia ergo dixerat, quod in delicto Samarie iurantes  debito subderentur exitio, persequitur ipsius comminationis effectum, et dicit se uidisse Dominum ad eruenda profanorum altaria constitisse. Et 553 quamuis sub imagine uaria, tum occurrentis, tum stantis appareat: tamen quia omnia iussione perfecit, et dixit, inquit, ministris, uel angelis nimirum, uel gentibus, ex eius uoluntate uenientibus, ut percuterent ualuas, et commota superliminaria dissilirent, sicque omnis edium ruina sequeretur, statimque causas commotionis ostendens: Auaritia enim, ait, in capite omnium, et nouissimum eorum in gladio interficiam. Quidam in elocutionibus uidetur esse defectus, sed si diligenter inspicias, consilio potius quam forte susceptus. Quia enim toto uolumine scelera eorum, hisque debita tormenta digesserat, merito nunc compendium sermonis elegit, ut et morum uulnera unius uitii signaret indicio, et damnationis pondera succincto nimirum sermone contingeret. Percussu quippe cardinum, et superliminarium motu, ruinam fanorum; auaritie uero nomine in capite  omnium commorantis, a principibus ad imos, sordibus cunctos et sacrilegiis horrere pronunciat: nouissimos uero eorum quod interficiendos hostili mucrone signauit, ostendit neque exiguis esse parcendum: sed optimates et uulgum confusa cede perituros. Non erit [Ant. erat], inquit, fuga eis: fugient, et non saluabitur ex eis qui fugerit. Fugam pro effugio nominauerat, quod ut exponeret, postquam dixit: Non erit in eis fuga, continuo subiecit, fugiet, et non saluabitur ex eis qui fugerit. Ergo quia nichil proderat fugisse capiendis, neque fugam eos arreptum ire pronunciat. uerum ne hoc esset incertum, intulit, quod ad expositionem ualeret. Fugiet, inquit, et non saluabitur ex eis qui fugerit. Ex quo sensu est illud in psalmo: Fiat uia illorum tenebre et lubricum, et angelus Domini persequens eos . uerum ne hoc ipsum breuiter indicatum sensum eluderet audientium, pergit sententiam dilatare per species, ut affectum timoris longitudine descriptionis exasperet,  simulque commendat, se indignante, qui sit totius orbis inspector, nullam [c 1Kb] religionem, nullam esse creaturam, que uel auxilium aliquod uel solatium ualeat prebere damnatis. Postquam ergo dixit, Non erit fuga eis: fugiet, et non saluabitur, qui fugerit ex eis:

uers. 2.-4.---Si descenderint, inquit, usque ad infernum, inde manus mea educet eos: et si ascenderint usque in celum, inde detraham eos. Et si absconditi fuerint in uertice Carmeli, inde scrutans auferam eos: et si celauerint se ab oculis meis in fundo [uulg. profundo] maris, ibi mandabo serpenti et mordebit eos. Et si abierint in captiuitatem coram inimicis suis, ibi mandabo gladio, et occidet eos. Non quo horum aliquem quos enumerauit locorum, adire captus Isrel aut posset, aut cuperet, sed ut magnitudo se eterni iudicis publicaret, ab impossibilibus exempla collegit, id est: Si me 554 insequente, possent aut ad celi ardua subuolare, aut uorari terrarum hiatibus, ut laterent, aut, sicut est stultitia plerumque metuentium,  Carmeli uerticem peterent, quasi tutas latebras, uel si in profunda marinorum gurgitum mergerentur, nusquam tamen possent uim nostre ultionis effugere. Quibus sane ne hec ipsa forte, qua puniantur, conditio blandiatur, putentque, se ita ferenda captiuitate defungi, ut nichil in eos reliqui iuris habeam, quos dominationi barbare mancipauero: denuncio, quia nec captiuorum ualeant sorte defendi,  quibus uidelicet parcere solet dominantium uel lassata uel satiata crudelitas: sed ibi quoque ad nutum meum iugulos eorum tela penetrabunt; neque enim cuiquam licebit misereri eorum, in quos ego quoque fuerim seuire compulsus. Hunc autem colorem in laudem Dei sacrorum carminum scriptor excoluit; Quo ibo, inquiens , a spiritu tuo, et quo a facie tua fugiam? Si ascendero in celum, tu illic es, si descendero in infernum, aderis. Si sumsero pennas meas [a 12Kb] ante lucem, et habitauero in extremis maris: illuc manus tua deducet me, et tenebit me dextera tua. Etiamsi dicam, Tenebre occultabunt me, noxque mihi consolatio erit, considero rursus atque conspicio, quia sicut tenebre, ita et lumen eius: id est, oculis Dei ita sunt preuie, quamuis dense noctis tenebre, sicut et lumen diei. Ut ergo beatus Dauid hec cetera numerauit sub diuine admiratione uirtutis, ita etiam nunc per Amos, et ad indicium uirtutis sue Deus noster, et ad cumulum timoris ualitura proposuit, quodque nichil solatii possent inuenire  monstrauit, dicendo: Et ponam oculos meos super eos in malum, et non in bonum, id est, hos ego puniturus aspiciam, ut sentiant in doloribus, cuius potentie Deum longa miseri etate contemserint.

uers. 5.---Et Dominus Deus exercituum, qui tangit terram, et tabescit [uulg. tabescet]: et lugebunt omnes habitantes in ea. uidetur quidem ad indicium potentie sue nomine totius terre, totius orbis mentionem fecisse: quod is uidelicet, si Deus preciperet, absque ulla difficultate deflueret, secundum illud Apostoli Petri, qui ait: Quales oportet [b 1Kb] nos esse in sanctis conuersationibus, exspectantes aduentum Domini, in quo celi magno impetu transibunt, et elementa ignis ardore tabescent : fieretque sensus eiusmodi: O tu, Iudeorum popule, profanitatibus dedite, hoc quod dixi, te ultionis mee uim nullis effugiis posse uitare, ne ita accipias, quasi omne, quod possum in magnitudinem tue calamitatis expenderim. Quam sit enim hic exiguus mee uirtutis  effectus, hinc [Ant. hic, et mox uniuersa] intelligere potes, quia si uniuersam terre molem iratus aspexero, haud difficilius, quam cera ignis uapore soluatur. Ego enim Dominus Sabaoth, id est, exercituum, cui 555 nimirum militant innumerabiles angelorum caterue, qui [c 1Kb] mentem sero licet, demum tamen ultor accingor. Magnitudinem proinde tue calamitatis expendito, quia omnia potest, cuius te nunc ira persequitur. Sed ad consequentiam magis respicit lectionis, si de Iudea id quoque dixisse regione uideatur, in quam comminationes ab exordio uoluminis personabant. Cum enim dixisset, Ponam oculos meos super eos in malum et non in bonum, et quod nulla eos elementa uel auderent eos celare uel possent, consequenter adiecit: quia rex uirtutum esset, Dominusque dominorum, qui illo pollutam regionem squalore uestiret. Et ascendet sicut riuus omnis, et defluet sicut fluuius Aegypti. Id est, in captiuitatem gens tota migrabit. Et sicut alius propheta ait, Ad nichilum deuenient  tanquam aqua decurrens . Riuum  enim Aegypti Nilum uocat, qui cum inundatu annuo Aegyptia arua contexerit, ita rursum in alueum suum fluenta subducit, ut aquarum nulla fere in campis uestigia relinquantur. Ergo et Samarie populus, qui quondam Palestine terram quasi uberaturus impleuerat, dignitate ac libertate depositis, claustra aliene dominationis intrabit, et nulla pristini decoris signa retinebit.

uers. 6.---Qui edificat in celo ascensionem suam, et fasciculum suum super terram fundauit. De laudibus Dei pergit contexta predicatio que nunc uidetur: ad illud enim quod dixerat, Dominus Deus exercituum, qui tangit terram, et tabescit: et lugebunt omnes habitantes in ea, coheret istud, Qui edificat in celo ascensionem suam, et fasciculum suum super terram fundauit, id est, eius oculos nec si ad celum ascenderes, nec si in profunda pelagi mergereris, posses effugere, qui angelorum Dominus est, qui mundum creauit et continet. Qui edificat in celo ascensionem suam, et fasciculum suum super terram fundauit.  Est autem sensus, quia cum in celi solio pro sui maiestate considat, tamen dignatus est in terra quasi proprium habere fasciculum, uidelicet Abraham, Isaac et Iacob posteros, quorum uocari specialiter Deus, cum sit Dominus uniuersitatis, elegit. Fasciculum ergo quasi possessionem uocauit, secundum illud Deuteronomii: Cum diuideret Excelsus gentes, statuit terminos earum [d 21Kb] secundum numerum Angelorum Dei, et facta est pars eius Iacob, et hereditatis ipsius, Isrel . Quod utique breuiter inferendo, ostendit quanta beneuolentia cum Iudeis gesserit, quantisque eorum sit sceleribus asperatus. Qui ergo edificat, id est, qui edificat, et ab initio creature sacris legibus ordinauit, ut ipse in celum quasi in excelsa mundi eius rector ascenderet, et eterna illic [e 1Kb] dominatione consideret, terram uero famulorum suorum incolatui deputaret, secundum illud quod beatus Dauid eloquitur: Celum celi Domino, terram autem dedit filiis hominum .  Cum ergo ita sit throno sublimis et sceptro, 556 cumque non solum sidera, sed celi celorum cum tremore suscipiant: tamen ad infima oculos sue pietatis inclinat, et humilia ita respicit, ut nullam creaturam prouidentie sue gubernatione destituat. Non si fasciculum, ut diximus, uidelicet gentem sacris ritibus imbuendam in honorem Abrahe, Isaac et Iacob habere dignatus est, tamen  non solum hominibus, sed etiam auibus et iumentis alimenta suppeditans, secundum illud Dauidicum: Omnia a te expectant, ut des illis escam in tempore: dante te illis colligent, aperiente te manum tuam, omnia implebuntur bonitate: Auertente te autem faciem tuam, turbabuntur . Et alibi, Qui dat escam iumentis et herbam seruituti hominum, ut exhilaret faciem  in oleo, et [a 1Kb] pane confirmet corda hominum . Ut ergo in uictum hominum fruges et fructus terre pariant, lapso de nubibus imbre fetantur, quarum est ad hoc creata mollicies, ut misse in [b 1Kb] fluctus quasi spongie compleantur: et eisdem aquis a genuina salsedine ipsa transfusione purgatis, atque in dulcedinem potabilem transeuntibus, sitientia arua perfundant, diuersitatemque seminum mirabili ubertate multiplicent: unum esse certo iure Dominum, qui hec uidelicet ordinauerit, confitentes. Sed uideamus quo proficiat diuine uirtutis premissa descriptio.

uers. 7.---Nunquid non ut filii Aethiopum uos estis mihi, filii Isrel, ait Dominus? An Iudeorum Deus tantum? nonne imo et Gentium? unus enim Deus qui iustificat circumcisionem ex fide, et preputium per fidem . Quamuis ergo prouidentie mee testimonio, que consulit omnibus in commune mortalibus, potueritis et debueritis agnoscere, uestrum me quidem genus in honorem sanctorum parentum  precipue delegisse, non tamen alias gentes a mea consulentia repulisse, saltem me esse uniuersorum Dominum, ex his que sunt gesta, cognoscite: neque tantum uobis, cum decideritis in crimina, uendicate, ut solos uos anteferri ceteris estimetis, pro hoc quod de Aegyptia seruitute mirabiliter estis educti, et regionem uberem, eiectis, quod est amplius, incolis, possidetis; neque enim circa uos tantum eiusmodi dispensationis munus exercui, sed sicut [c 1Kb] Isrelite de terra Aegypti, ita et Palestinos de Cappadocia, et Syros de Cyrene assumtos, in eorum locos qui expelli meruerant, intromisi. Haud ergo uestras credatis meruisse uirtutes, quod ego iustitie mee semper impendi: uidelicet ut polluta sacrilegiis regna delerem, legitimi Domini hanc precipuam curam esse contestans, ut neminem impunitum relinquat, quem nichil cogitare de correctione perspexerit.

uers. 8.---Ecce oculi Domini Dei super regnum peccans: et 557 conteram illud a facie terre. Discite  proinde rerum saltem periculis, nullum mortalium uel opibus tutum esse uel uiribus, qui non fuerit innocentie [d 1Kb] prauitate circumdatus. Mea ergo iustitia semper exposcit, ut non solum unus aut duo, sed etiam totum regnum, si peccatis est subditum, depereat. uerumtamen parentum a me uestrorum sanctitas impetrauit, ut uos non patiar internecione deleri, sed etiam si meritorum momenta perpendens, in crimina uestra ultionem suscitauero, miserendi etiam mihi nunquam subrepat obliuio, sed etiam si conteram reos, non etiam sinam Isrelitarum nomen perire. Erit ergo inter uos [e 1Kb] reliquosque discretio, quod uos castigati, illi autem docebuntur extincti. Et quoniam in ipso indignationis impetu Deus tamen prodidit, reliquis se esse parsurum, que sunt leta persequitur.

uers. 9. 10.---Ecce enim ego mandabo, et concutiam in omnibus gentibus domum Isrel, sicut concutitur [uulg. addit triticum] in cribro, et non cadet lapillus super terram. In gladio morientur omnes peccatores  populi mei, qui dicunt: Non appropinquabit,  et non ueniet super nos malum. Hoc proinde quod toto uolumine indignatio mea fremuit, non effusa pernicitate grassabitur, sed quasi cauta manu et sollicita uos inspectione concutiet, instar uidelicet cribri quo frumenta purgantur: cuius augusta foramina nec grana sinunt decidere nec lapillos, sed solum puluerem ac lolium, ac reliqua que sunt inutilia secernunt. Quod autem lapillos ait inter frumenta residere, ad consuetudinem uidetur respexisse purgantium, qui plerumque ad hoc in cribrum mittunt lapillos, ut uim concussui addant marginibus illisi, et nichil de quisquiliis remanere patiantur. Secundum subtiliorem uero sensum, propius eam rem pro qua fuerat suscepta, tangentem, nomine lapillorum, eorum indicat firmitatem, qui malis haud facile corrumpantur exemplis, ut illis temporibus et prophetas et alios iustos fuisse legimus: qui cum reliquum uulgus ut ligna ac stipule deperirent, illi uelut solidi, perque hoc pretiosi lapides permanebant: super quos merito Ecclesia fundaretur, quoniam nulla posset  procella subruere. Ergo etsi omnes ait pariter abripiat immissa captiuitas, tamen nequaquam uos uiliter estimabo, ut confusa uidelicet cede pereatis: sed exercebitur libra iudicii, ut nullum gladius contingat innoxium, nullum pretereat criminosum. In gladio morientur omnes peccatores populi mei, qui dicunt: Non appropinquabit et non ueniet super nos malum, id est, qui sacris uatibus restiterunt, et eos quasi conuincere gestientes, affirmabant, nichil calamitatum, quas illi denunciabant, esse uenturum, neque se ulla malorum experimenta capturos: hos, inquit, uindicta persequetur seuiens. Ceterum omnes uel innocentia uel examinata uirtute 558 conspicuos ita manus nostra defendet, ut exercitati quidem, nec tamen doceantur extincti. Sed uideamus et reliqua.

uers. 11. 12.---In die illa, [f 1Kb] dicit Dominus, Suscitabo tabernaculum Dauid, quod cecidit: et reedificabo aperturas murorum eius, et ea que corruerant instaurabo: et reedificabo illud sicut in diebus antiquis. Ut  possideant reliquias Idumee et omnes nationes, eo quod inuocatum sit nomen meum super eos, dicit Dominus faciens hec. Quia promiserat, se etiam sub tempore indignationis accense, circa Iudeorum tamen gentem ita misericordie habere respectum, ut non eos usquequaque pateretur aboleri  opportune et necessarie prospera que essent uentura subiunxit, ut clementie uidelicet sue, cuius signa promiserat, euidentiora etiam documenta congereret, et eorum se habere curam, de quorum meritis iudicabat, ostenderet, sicque intelligerent, quia neminem sine iudicio pateretur perire, quandoquidem non solum erga personas, sed etiam inter gentes hoc [g 1Kb] discrimen exereret. Iam enim decem tribubus Assyria dominatione possessis, Iudam et Beniamin, qui una tantummodo, Iude uidelicet, commemoratione  signantur, a Sennacherib expugnatione  [a 1Kb] defendere. Dicit ergo prophetali more tempus appellans: In die, ait, illa suscitabo tabernaculum Dauid quod cecidit, et reedificabo aperturas murorum eius, et ea que corruerant instaurabo, et reedificabo illud sicut in diebus antiquis. Quibus uerbis utique illam signat etatem, que et Iude tribus cum reliquis de Babylonia captiuitate liberata est. Ea enim, sicut omnes pene prophete concinenter predixerant, ita etiam rerum exitus comprobauit. Hic ergo cum tristia omnia sub persona decem tribuum narrasset, ubi ad predictionem letorum uentum est, per Iude occasionem, eorum seriem percucurrit: simul indicans Ierosolymitas sub aduersa uenturos, de quibus nimirum eos educendos esse promittit: cuius sane libertatis sub Ezechia signa [b 1Kb] paruerunt, quando uidelicet in Ierusalem a manibus obsidentium, graui penuria laborantes, mirabili Deus protectione defendit. Cunctis ergo queque fuerant aduersa depulsis, illam, inquit, quam indignatus posueram, cementarii opificis trullam, resumam, ut edificem  interrupta murorum, que hostium fuerant impugnatione quassata, edesque omnes que consenuerant suscitabo, et in uigorem antique felicitatis reducam: nec solum libertatis dulcia, sed etiam ultionis attribuam, id est, ut possideant reliquias Idumee gentis, scilicet de Esau stirpe 559 uenientis, cuius assidue parricidali odio laborauerant, cunctasque nationes ita sub propria ditione constituant, ut appareat quantum pietatis fructum fuerint consecuti, qui opimas crebra sane uictorias nominis mei inuocatione perceperint. Notandum uero, quoniam huius loci in Actibus Apostolorum  B. Iacobus ad predicandum mysterium Redemptoris nostri, sub intelligentia subtiliore fuerit recordatus, tabernaculum uidelicet Dauid corpus Christi appellans: quod cum pro ipsa conditione nature cecidisset in mortem [c 1Kb] resurrectionis est uirtute ac mysterio suscitatum: et uere sanctificatio Dauid fidelis, id est, eterna resplenduit,  quando non permisit sanctum suum Deus uidere corruptionem , sed clarificauit eum ante faciem omnium populorum, ad gloriam plebis sue Isrelis. Apostolorum ergo doctrinam sequentes, sic esse intelligenda prophetarum o uolumina nouerimus, ut per contextum sui temporis gesta complexi, et per excursus subitos uel sensuum cumulos etiam futura signauerint, eorumque magnitudinem docuerint spectari in narratione preuiorum. Sic enim forma loci presentis instituit: quia quantum ad historiam respicit, et Babyloniorum soluta damnatio, et quam Iudei pertulerant, rescissa captiuitas est, atque resplenduit anxiis, ut sepe promissa [d 1Kb] fuit, longum expectata libertas: quam tamen, si ad regulam uirtutis examines, quippe mortalibus, et uite istius amara tolerantibus, nimis exiguam fateberis contigisse. Hec autem liberatio, quam Christi mysteria Fidelibus contulerunt, cum semel uenerit, absque fide longior est, et absque comparatione sublimior: cui ita menia firmitatis et  dulcedinis comparantur, ut reposite in eis diuitie nec oppugnationem possint timere nec fraudem. Idumee autem reliquias possessura credatur, quando corpus hoc, quod per rufum Iudeorum colorem uidetur ostendi, quemadmodum seminatum est in  ignominia, sic consurget in gloria , nec aliquas de infirmitate molestias aut intellectui generabit aut sensui; ceterum, erit Deus omnia in omnibus. uerum his breuiter explicatis, reuertamur ad seriem lectionis.

uers. 13.---Ecce dies ueniunt, dicit Dominus, et comprehendet arator messorem, et calcator uue mittentem semen, et stillabunt montes dulcedinem, et omnes colles culti erunt. Non solum, inquit, libertatem restituisse contentus, frugum quoque uos faciam ubertate gaudere, ita ut toto anno colligenda suppeditent, et ad [e 1Kb] uindemiam tempus messis nimium opima procedat: uindemiam 560 sementis excipiat, secundum illud, quod apud beatum Dauid canitur: Benedices corone anni benignitatis tue, et campi tui replebuntur ubertate. Pinguescent [f 4Kb] fines deserti, et exultatione colles accingentur . Sic ergo et hic post premissa subiecit, Stillabunt montes dulcedinem, et omnes colles culti erunt. Aduersorum siquidem tempore raritas erat magna cultorum; nunc  econtrario multiplicabit incolas restituta tranquillitas, et bonum pacis publice montium cultura testabitur: ita ut stillent dulcedinem, id est, uideantur effluere uina de rupibus, mella de montibus.

uers. 14.---Et conuertam captiuitatem populi mei Isrel, et edificabunt ciuitates desertas, et habitabunt: et plantabunt uineas, et bibent [Ant. bibentem] uinum earum, et facient hortos, et comedent fructus eorum. Quod per exaggerationem dixerat, id est, quasi passim de montibus eruptum iri nectar, subdita narratione composuit, dicendo uidelicet, quod bonis libertatis utentes, exstruerent urbis menia, edesque repararent: pangerent uineas, nec predatorem timerent, sed optatis earum fructibus implerentur. Nec solum diuites, sed etiam mediocres, hortos sedulo colerent, et libenter indeptis eorum copiis uescerentur.

uers. 15.---Et plantabo eos super humum suam, et non euellam eos ultra de terra sua, quam dedi eis, dicit  Dominus Deus tuus. Id est, populum quem captiuitatis flagella correxerint, cum ad possessionem terrarum suarum respexero [Forte reduxero], ita faciam continua securitate gaudere, ut non experiatur ulterius superborum iussa dominorum, nec amarum iterum gustet exilium, sed in regionibus propriis sempiterna possessione consistat. Quod dicendo, utique non est pollicitus, illos in prauam uoluntatem nunquam esse mutandos, quos constat, postea et Redemptorem humani generis tam negasse, quam persequendo uiolasse, et de illis terris, quas acceperant, usque eo fuisse depulsos, ut ab earum incolatu iugiter arceantur. Sed suum propositum rerum Dominus publicauit, quod eos scilicet ita restituerit finibus paternis, ut nunquam eos uellet expelli, si eorum uita pateretur: sicque ad intelligendum pateret, aduersa omnia que sunt deinceps consecuta, illorum esse moribus imputanda. In Christi autem corpore, id est, Ecclesie membris, hec omnia fideliter et cumulate apparent impleta, quibus scilicet  ea est, spei collata felicitas, ut cum tempus resurrectionis aduenerit, et beatitudinem que est uera contigerint, bona sua, ut suauitate, ita fateantur eternitate pretiosa.




[MISCELLANEA.]





MONITUM AD LECTOREM.

Diuersi admodum ab his, que hactenus recensuimus, generis sunt atque ingenii Scripta que subsequuntur: et que tantum abest, ut Rufinum auctorem habere uideantur, ut mirum sit magis, homines doctissimos ea potuisse aliquando illi adscribere. Et Sancte quidem Eugenie uitam, que primo occurrit, incerto Auctore inscripserat ipse Rosweydus, quia nullius Auctoris nomen nec in MS. nec in editis libris inuenit. uisus est tamen illi stylus non abludere a stylo Rufini; et Goldasto Acta Eugenie, interprete Rufino, laudanti aurem maluit accommodare: quamquam ille non ex MSS. auctoritate, sed ex coniectura dumtaxat, ac porro subdubitans dixerit in notis ad cap. 17. Tom. I. et Part. I. Rerum Alamannicarum, uetustissimam historiam S. Eugenie, interprete eodem, NI FALLOR, Rufino. uossius autem lib. II. de Historicis Latinis cap. 11. non modo, ut fieri in his amat, Rosweydo suffragatur, sed et Goldasti coniecturam sensumque exaggerat, idque eum dixisse omnino arbitratur, manuscriptorum fide subnixum. Sed neque ita ille, ut ostendimus, sensit, neque exemplar ullum MS. aliquando repertum est, quod Rufini nomen preferret, nec denique aliud quidpiam, ut hec Rufinianis scriptiuncula adcenseretur, proferri argumentum potuit, quam styli quedam similitudo, que mihi quidem exigua est, et ut magna uideri aliis possit, rem minime euincit.

Qui subsequitur duplex Libellus Fidei meliore etiam fortuna usus est. Breuior qui preit, et XII. Anathematismis aduersus uarias hereses constat, ab Eminentissimo conterraneo meo Henrico Norisio lib. I. Historie Pelagiane cap. III. et ab Ioanne Garnerio inter Marii Mercatoris Opera, ex codicibus MSS. uaticano et Bellouacensi in publicam lucem est editus. In iis quod Rufino inscribitur, hoc satis superque fuit, ut Rufino Aquileiensi, suo ueluti, et de quo nichil dubium esset, parenti tanquam genuinus fetus adtribueretur. Alterum fusiorem edidit Iacobus Sirmondus, qui et Greco primum sermone scriptum existimat: tum Garnerius inter Opera Mercatoris Dissert. u; denique Iacobus Baunius cum notis Tom. I. Operum Sirmondi inseruit. Neutrum uero ad nostrum Rufinum, Aquileiensem, uidelicet, pertinere, satis luculenter ostendit Cl. Fontaninus, qui nobis ad plura hanc in rem commemoranda, otia fecit, et quem recolas in uita Rufini lib. II. capp. 17. et 18. ne actum nos agere uideamur.





uITA SANCTAE [a 4Kb] EUGENIAE uIRGINIS AC MARTYRIS AUCTORE [b 1Kb] INCERTO. 



CAPUT PRIMUM. Eugenie parentes. Philippus Magos Aegypto pellit.


563 In [c 3Kb] septimo Consulatu suo Commodus Imperator direxit illustrissimum uirum [d 1Kb] Philippum ad  Aegyptum, ut prefecturam ageret Alexandrie, et omnes potestates, que per totam Aegyptum administrabantur, eius arbitrio deseruirent. Hic itaque cum uxore Claudia cum duobus filiis, Auito et Sergio, et cum filia Eugenia, ab urbe Romana ad urbem Alexandriam dum 564 uenissent, et Romana  grauitate ageret prefecturam, atque omnem prouinciam Aegypti Romanis legibus adornaret, cunctis quidem magicam curiositatem sectantibus finem imposuit, Iudeos uero nec nuncupationem nominis habere permisit, Christianos autem procul ab Alexandria tantum debere esse constituit. Ipse uero plus licet philosophorum amicus quam fautor idolorum, Romanis tamen superstitionibus, ac si religiosus cultor, 565 instabat, non rationi, sed traditioni concordans.



CAPUT II. Docetur Eugenia philosophiam. Respuit Aquilii consulis filii coniugium. Maritus moribus, non maioribus eligendus.

Eugeniam igitur filiam suam cum literis liberalibus perfectissime docuisset, et tam Latino eam quam Greco eloquio instruxisset, etiam philosophiam doceri permisit. Erat enim acris ingenii, et  tam memorie capax, ut quidquid audiendo semel uel legendo potuisset arripere, perpetuo retineret. Erat autem Eugenia pulchra facie et eleganti corpore, sed pulchrior mente, et formosior castitate. Igitur cum quintodecimo etatis sue anno ab [e 1Kb] Aquilio, Aquilii consulis filio peteretur sponsa, interrogatur  a patre, utrum petenti iuueni illustrissimis orto natalibus consentiret? Illa respondit: Maritus moribus, non natalibus eligendus est: ipso enim, non parentibus eius utendum est. Igitur cum aliis atque aliis poscentibus animo castitatis obsisteret, peruenit ad manus eius beatissimi Pauli Apostoli doctrina: et licet sub paganissimis parentibus ageret, esse tamen cepit animo Christiana.



CAPUT III. Christiani Alexandria iussi discedere. Philosophorum sectas auersatur. Monasterium S. Heleni. Theodorus prefectus monasterii S. Heleni. Curat se in uirilem habitum attonderi Eugenia.

Et quoniam iussi fuerant Christiani ab Alexandria urbe discedere, rogat parentes, ut spectandi gratia permitteretur predia sua in suburbano Alexandrie posita circuire. Cumque statim, ut poposcerat, impetrasset, et ab urbe properaret ad uillam, audit Christianos  psallentes atque dicentes: Omnes dii gentium demonia: Deus autem noster celos fecit . Hec ita audiens suspirauit et fleuit, et dixit ad eunuchos pueros nomine Protum et Hyacinthum: Scio uos mecum literis eruditos, et digna simul et indigna hominum legimus gesta, philosophorum quoque  syllogismos uano labore constructos studio scrupulosissimo transegimus: Aristotelica argumenta, et Platonis ideas, et Epicuri sectas, et Socratis monita et Stoicorum: et ut breuiter cuncta complectar, quidquid cantat peta, quidquid orator inuenit, quidquid philosophus cogitat, una hac sententia excluduntur, qua tripudiantes Christianos audimus psallere: Omnes dii gentium demonia: Deus autem noster celos fecit. Confessio et pulchritudo in conspectu eius, sanctitas et magnificentia in maiestate eius. Igitur iubet conferre sermonem: et Apostolus legitur, et Propheta laudatur: fit concordia fidei, et qua arte ad penetralia sapientie diuine absque sui separatione perueniant, consilio ardenti definitur. Dominam me, inquit, uobis usurpata potestas attribuit, sed sororem sapientia fecit. Simus ergo fratres, sicut diuina sapientia ordinauit, non sicut se iactat humana temeritas. Pergamus pariter ad Christianos, et sicut ordinauero, properemus. Helenum audio dici Episcopum, cuius est habitatio illa, in  qua 566 die noctuque audiuntur Deo suo cantare, quos etiam nos, quoties transimus, psallentes audimus. Sed hic Episcopus uariis dicitur ecclesie sue occupationibus detineri. His autem qui in diuinis laudibus uacant, Theodorum quemdam presbyterum constituit, cuius tanta miracula narrantur, ut etiam cecos suis orationibus illuminet, et demones effuget, et infirmantibus afferat sanitatem: sane ad diuersorium huius congregationis, in quo Deo canitur, nullam patitur uenire feminarum. Hoc ergo considerans, tondere me arbitror, ut crastina nocturna profectio ordinata, per ipsos nobis transitum prebeat. uobis itaque duobus iuxta [f 1Kb] basternam ambulantibus, et ceteris precedentibus, ad locum deponar a uobis: et uacua pertranseunte [g 1Kb] basterna, nos tres herili habitu simul ad Dei homines properemus. Placuit utriusque consilium: et sequenti nocte, sicut ordinauerat, adimpletur.



CAPUT Iu. S. Helenus Heliopolis episcopus.


Tantam autem credentibus sibi Christus gratiam exhibere dignatus est, ut eadem hora, qua ad monasterium peruenerunt, sanctus Helenus superueniret Episcopus. Et quia mos est apud Aegyptum, quando circumeunt monasteria episcopi, psallentium eos sequatur exercitus, superuenit idem Helenus Heliopolis episcopus, et cum eo amplius quam decem millia uirorum, psallentium ac dicentium: uia iustorum recta facta est, et iter sanctorum preparatum. Audiens hec Eugenia, dixit ad socios: Considerate uim carminum, et uidetis ad nos respicere, quidquid modulatis uocibus psallunt. Denique cum de Deo uero noster tractatus in dispositione mutui sermonis haberetur, audiuimus hoc cantare: Quoniam omnes dii gentium demonia; Deus autem noster celos fecit. Et ecce nunc arripientibus nobis iter,  quo recedere cupimus a culturis idolorum, et ut ad Christianam culturam perueniamus, gratiam promereri: ecce millia hominum nobis occurrunt, una uoce clamantium et dicentium: uia iustorum recta facta est, et iter sanctorum preparatum. Intelligamus ergo quo pergat hic populus, et si ad hoc habitaculum uadunt, quo nos ire disposuimus, iungamur  canentibus turbis, et aduenientibus computati, ingrediamur ut socii, quousque notitias colligamus.



CAPUT u, S. Helenus ardentes prunas illesa ueste defert. Sancti Heleni cum Zarea mago congressus. Signo crucis munitus S. Helenus, in igne illesus perstat.

Igitur cum se iunxissent psallentibus, inquirunt quis esset senior, qui solus uehiculo asellii uteretur in medio populi sequentis et precedentis, audiunt quod hic esset Helenus episcopus, ab infantia Christianus: qui dum infantulus in monasterio cresceret, tante sanctitatis uirtutibus augebatur, ut si quando missus fuisset [h 1Kb] ignem e uicino petere, ardentes prunas uestimento deferret illeso. Denique ante, inquit, 567 paucos dies uenit quidam magus, qui uerborum argumentis populum Dei conabatur euertere, dicens falsum istum esse episcopum, se missum esse a  Christo ad docendum. Hic autem erat uersutissimus, et de Scripturis diuinis populum seducebat. Denique omnis turba Christianorum accessit ad hunc, quem uidetis, patrem nostrum, et dicit ei: Audiuimus Zaream, quod ipse sit missus a Christo: constitue diem, in quo eum aut recipias tibi socium, aut si potes, conuincas falsa dicentem. Igitur constituitur dies et locus in medio Heliopolis ciuitate: uenit Zareas magus cum artibus suis, uenit et Helenus episcopus cum orationibus suis. Cumque populum salutasset, ait: Nunc probabitis spiritus qui sunt a Deo. Et conuersus ad Zaream, cepit uerborum ingens habere luctamen: sed quia uersutus erat nimis, et concludere eum sermonum ratione non potuit, respiciens populum fortiter ledi, quod Zareas superior abscederet in uerbis, modicum silentium postulauit, et ait ad populum: Pauli apostoli in hac parte monita omnino tenenda sunt: dicit enim Timotheo discipulo suo: Noli uerbis contendere: ad nichil enim utile est, nisi ad subuersionem audientium .  Sed ne hoc testimonium non quasi cauti, sed quasi timidi proferamus: accendatur ignis in media ciuitate, et ingrediamur pariter flammas: et qui ustus non fuerit, credamus quod hunc miserit Christus. Tunc omnibus sententia placuit. Statim denique ignis copiosus accensus est. Tunc beatus Helenus iubet Zaream introire flammas. Cui Zareas inquit: Ingredere tu primus, qui hoc proposuisti. Consignans se igitur beatissimus pater Helenus, expansis manibus i 1Kb] ingentes flammas intrat: et stans illic dimidia fere hora, neque capillis, neque uestimentis ex aliqua parte uiolatis, ut Zareas quoque intraret, similiter imperabat. Sed Zareas reluctare cepit et fugere. At ubi inuitum illum populus in ignibus tradidit, statim eum circumdans flamma cepit exurere. Et immittens se sanctus Helenus, licet semiustum, uiuum tamen eripuit: quem cum dedecore eliminauit populus de finibus regionis huius. Hunc sicut uidetis, quotidie quocumque perrexerit, in Dei laudibus  populus comitatur.



CAPUT uI. Eugenie postulatio.

Audiens hec beata Eugenia, ingemuit, et procidit ad pedes eius, qui sibi retulerat ista, et ait: Obsecro  te, ut me illi una cum istis duobus fratribus meis insinues: ex idolis enim conuerti uolumus ad Christum. Et quia simul hoc definiuimus, et fratres sumus, etiam hoc ab eodem impetrare uolumus, ut numquam nos patiatur ab inuicem separari. Et ille: Nunc, inquit, silete, quousque ingressus monasterium, ad quod pergit, paululum requiescat, et cum opportunum fuerit, intimabo ei omnia secundum uerbum tuum. Interea dum appropinquasset monasterio, ad quod pergebat, ecce et illi egrediuntur obuiam patri, hymnum Deo dicentes: Suscepimus Deus misericordiam tuam in medio templi tui . Ingredientibus episcopo et populo, etiam ingreditur Eugenia, cum Hyacintho et Proto comitibus 568 suis, tantum ei nota, cum quo sermonem habuerat.



CAPUT uII. Matutine laudes. Sexta mysteria celebrantur. Nona refectio. uisio S. Heleni. Eugenia, etiam mutato habitu, diuinitus a S. Heleno agnoscitur.


Perfectis igitur matutinis laudibus, paululum requieuit episcopus, et iussit sibi ad sextam preparari, ut diuina mysteria celebraret, ut dum sextam cepisset, nona ad refectionem ieiunantium opportune perueniret. Requiescens autem episcopus, somnium uidit, in quo ad simulacrum femine ducebatur, ut illi sacrificaret. Tunc dixi, inquit, in somnio his qui me tenebant: Permittite me, ut loquar cum dea uestra. Et cum me permisissent loqui, dixi ei: Cognosce te creaturam Dei esse, et descende, et noli te permittere adorari. At illa, his auditis, descendit, et secuta est me, dicens: Non te deseram, quousque me creatori meo restituas et conditori. Igitur cum ista in animo episcopi uoluerentur, accessit ad eum Eutropius, cum quo locuta fuerat Eugenia, et dixit ei: Tres pueri fratres unanimiter culturam simulacrorum relinquentes, Christo seruientium numero in  isto monasterio se sociari desiderantes, et hodie uestigia tua prosequentes, huc ingressi sunt: poscentesque me, cum lacrymis postulauerunt, ut mereantur notitie tue beatissime reuelari. Tunc beatus Helenus dixit: Gratias tibi, Iesu bone, refero, qui me preuenire fecisti huius rei notitiam. Tunc conuocari ad se precepit pueros: et apprehendens manum Eugenie, fudit orationem. Quam cum complesset, tulit sequestratim eos, et grauissimo uultu, quidnam dicerentur, interrogat? uel cuius nationis essent, credidit inquirendum. Ad hec Eugenia respondit: Ciues, inquit, Romani sumus: unus ex his duobus fratribus meis Protus dicitur, alius Hyacinthus, ego uero Eugenius nuncupor. Cui beatus Helenus dixit: Recte te Eugenium uocas: uiriliter enim agis, et confortetur cor tuum pro fide Christi. Ergo recte uocaris Eugenius. Nam et hoc scias, quia Spiritu sancto nos et te Eugeniam corpore ante preuidimus, et qualiter huc ueneris: et quod isti tui sint, non me passus est preterire. Sed hoc mihi Dominus reuelare dignatus  est, quod gratissimum ei habitaculum in corpore tuo preparasti, custodiendo uirginitatis premium, et presentis temporis blandimenta fallacia respuendo. Scito autem, te pro castitate multa passuram: sed non te deseret ille, cui te ex integro tradidisti. Ad Protum autem et Hyacinthum conuersus, ait: In corpore seruitutis positi, ingenuam dignitatem animi tenuistis fortiter et tenetis. Unde uobis, me tacente, Christus Dominus loquitur, dicens: Amen dico uobis, iam non dicam uos seruos, sed amicos . Unde et uos beatos annuntio, quia concordastis Spiritui sancto, quia unanimiter consensistis monitis Saluatoris, simul ad gloriam peruenietis illam percepturi. Hec beatus Helenus, nullo alio teste preter Deum, locutus est in medio, et iussit eam sic in uirili habitu permanere: et non eum deseruerunt,  quousque Baptismatis sanctificatione instructi, monasterio, ad quod festinauerant, sociarentur.



CAPUT uIII. Plangunt Alexandrini Eugeniam quasi perditam. Fit Eugenie simulacrum tamquam dee.

Redeamus autem ad illud tempus, quo Protus et Hyacinthus auferentes Eugeniam, abierunt. 569 Basterna igitur, iumentis ambulantibus et pueris qui preibant, uacua peruenit ad matrem. uidentes autem eminus properantes pueros, et basternam uenientem, occurrerunt cum gaudio uniuersi: et inuenientes uectorium uacuum, omnes simul mugitum reddiderunt, fit quoque repente totius ciuitatis strepitus. Quis enim audire poterat, Prefectum filiam carissimam perdidisse? Erat itaque planctus inestimabilis, fletus immensus: lugebant uniuersi confusi: parentes filiam, sororem fratres, serui dominam: et tenebat uniuersos meror, et infinita animi  tribulatio. Fitque per totam prouinciam inquisitio, interrogantur aruspices, inquiruntur pithones: sacrificiis quoque et sceleratis superstitionibus demonia interrogantur, ut quo uenisset Eugenia indicarent. Hoc solum omnes dicebant, quod eam deinde celo rapuissent. Credidit factum pater: et fletum ad consolationem reuocans, dat festa responsis, et deorum illam numero consecrans, ex auro puro eius fecit fieri simulacrum: quod ita cepit excoli, ut non minorem honorem quam diis suis exhiberent. Mater tamen eius Claudia, et fratres Auitus et Sergius, nulla poterant ratione consolationem accipere, sed erant intolerabiliter lugentes eam.



CAPUT IX. Catalogus uirtutum S. Eugenie.

Beata autem Eugenia uirili habitu et animo, in predicto uirorum monasterio permanebat: atque ita  in diuinis eruditionibus profecit, ut intra secundum annum omnes scripturas Dominicas memoria retineret. Tanta in ea erat animi tranquillitas, ut unam illam omnes dicerent ex numero esse Angelorum. Quis enim deprehenderet quod esset femina, quam uirtus Christi et uirginitas immaculata protegebat, ut mirabilis esset et uiris? Sermo enim eius erat humilis in caritate, clarus in mediocritate, uitiis carens, et facundiam fugiens, omnes in humilitate superabat. Nullus illa ad orationem inueniebatur anterior, efficiebatur autem omnibus omnia: tristem consolabatur, leto congaudebat, irascentem uno sermone suo mitigabat: superbientem ita suo edificabat exemplo, ut ouem subito e lupo factam se credere delectaretur. Tantam a Deo est gratiam consecuta, ut quemcumque in dolore positum uisitasset [1 1Kb] , omnis statim dolor recederet, et omnis celebritas adueniret. Comites autem eius Hyacinthus et Protus comitabantur eam, et erant in omnibus obtemperantes ei.



CAPUT X. Cogitur preesse monasterio. uilissima queque munia obit. Precum horariarum studiosissima.


Tertio igitur anno conuersionis eius, abbas qui preerat fratribus in monasterio, migrauit ad Dominum. Post cuius abscessum omnibus uisum est ut sibi beatam Eugeniam eligerent abbatem. Tunc beata Eugenia metuens se feminam contra regulam uiris preponi; item timens, ne omnes unanimiter deprecantes sperneret, ait ad eos; Obsecro uos, ut Euangelium in presenti, adhibeatis. Quod cum fuisset allatum, dixit: Quotiescumque Christianis aliquid eligendum est, Christus est ante omnia auscultandus. uideamus ergo in hac electione uestra, quid ipse precipiat, ut et uestris iussis et ipsius monitis intendamus.  Et reuoluens codicem, uenit ad locum, et cepit legere, dicens: Dixit iehsu discipulis suis: Scitis quia principes gentium maiores sunt his quibus dominantur, 570 et principatum eorum gerunt. Apud uos autem non est sic: sed si quis in uobis uult primus esse, sit uester ultimus: et si quis inter uos uoluerit esse dominus, sit uester seruus . Et his dictis, adiecit: Ecce, inquit, et uestris iussis obtemperans, decreui primatum suscipere, et Domini iussionibus obedire: ultimum me uestre caritati constituo. Exhilaratur omnium caussa in consensu eius: ipsa tamen ante omnes opus monasterii, quod infima solebat exercere persona, suscepit: in omnibus aquam portare, ligna concidere, munditias adhibere. In eo denique loco habitaculum sibi elegit, ubi ostiarius monasterii manebat, ne uel ipso se superiorem ostenderet. Sane refectionem fratrum sollicite curabat, et psallendo Deo ordinem fortiter custodiebat: tertie, sexte, none, uespertinis uel  nocturnis atque matutinis horis tam cautissime insistebat, ut uideretur iam periisse Deo, si horarum uel quidpiam spatii absque diuinis laudibus aliqua preteriisset. Ita denique in hoc opere esse Deo carior cepit, ut demones ex obsessis corporibus pelleret, et cecorum oculos aperiret. Sed quia multa singulatim narrare intendo per ordinem, quantum permittit breuitas, accedamus.



CAPUT XI. Melanthiam a quartana oleo sacro curat.

Matrona quedam Alexandrina, ceteris matronis prestantior, nomine Melanthia, audiens opinionem eius, uenit ad eam, quia quartana grauissime, et iam per annum et eo amplius uexabatur. Quam cum beata Eugenia, oleo perunxisset, omnem continuo uiolentiam [1 1Kb] fellis euomuit. Et sanissima reddita, pedibus ad suum diuersorium properauit, quod in uicino monasterii possidebat. Ordinat interea munera,  scyphos argenteos tres implet solidis, et hos sanationis sue gratia mittit ad beatam Eugeniam. Cui gratanter remittens que miserat, ait: Abundamus et superabundamus omnibus bonis. Unde te, parens carissima Melanthia, ut ista egentibus magis ac necessitatem patientibus diuidas, hortor et moneo.



CAPUT XII. Melanthia incesto Eugenie ardet amore. Fortiter resistit Eugenia.

Audiens Melantnia contristata est: et ueniens, cepit rogare et ampliora promittere. Fit assidua circa beatam Eugeniam, et in nullo deprehendens quod esset femina, elegantia decipitur iuuentutis. uidens eam, iuuenem per ueritatem putabat esse terrenum: se autem non sanctitate eius, sed aliqua arte existimans fuisse saluatam, in concupiscentia eius elabitur, et putans amplioris pecunie cupidiorem, cepit infinita offerre, et ampliora promittere. Cumque sepius  eadem precaretur, et grato animo oblata sibi ab Eugenia cerneret reddi, declinat ad maiorem interitum, egritudinem simulans. Quam cum beata Eugenia rogata uisitaret, sedenti ante lectum suum sancte Eugenie talia cepit producere: intolerabilis circa te amor pectus meum exagitat, nec ullum remedium fatigationi mee reperire potui, nisi ut te omnium rerum mearum dominum instituam. Quid teipsum uanis et inanibus abstinentiis crucias? Ecce possessionum locupletatio infinita, et ecce auri pondus immensum, et argenti ministerium copiosum, et familie infinitus est numerus: dignitas generositatis est  mihi, hoc anno absque filiis uiduata sum, succede pro eis in facultatibus meis, et non solum rerum mearum, 571 sed meus esto iam dominus. Cumque hec et his similia loqueretur, dixit ad eam Eugenia: Recte nomen tuum [i 8Kb] nigredinis testatur perfidiam: magnum enim te diabolo habitaculum preparasti: discede a seruis Dei, deceptrix et illecebrosa Melanthia: nos enim aliter militamus. Habeant opes tue tui similes dominos, nos delectat mendicare cum Christo. Affatim diues est, qui cum Christo pauper est. Fugiant a te imagines concupiscentie, non est enim salutis tue ista que te inuasit insania. Draconis habitaculum facta, uenenum effundis: sed nos, Christi inuocato nomine, uenenorum tuorum uirus euadimus, et misericordiam Domini inuenimus.



CAPUT XIII. Falso accusatur attentati stupri. Prefectus Alexandrinus Eugeniam comprehendi iubet. Catenis uincta sistitur prefecto.


Tunc illa deceptionis sue pudorem non ferens, sperans se detegi, nisi prior ipsa detegeret, reuersa Alexandriam, adire prefectum statuit, hoc ordine dicens: Scelestum iuuenem, simulantem Christianam religionem incurri: et dum medendi gratia, qua dicitur posse infirmitatibus prodesse, ad me uenire permitterem, unam me ex illis existimans, de quarum pudore bacehatur, ausus est impudenter alloqui, et uerbis procacibus ad crimen hortari: nisi dedissem uocem in presenti, et ancille mee fuissem liberata solatio, more barbarico sue me libidini captiuasset. Audiens hec prefectus, nimio furore inflammatur, et iubet ad loca monasterii destinari, qui eum uinctum ferro cum omnibus commorantibus deponerent. Deponuntur itaque omnes in uinculis; et quia unius carceris eos non ferebat locus, per diuersas custodias diuiduntur. Post hec statuitur dies funeris: in quo alii ad bestias, alii uero ad ignes, alii ad  diuersa supplicia damnarentur. Fit rumor immensus, impudens quoque fama cunctam Aegypti peragrat prouinciam. Omnes credunt, omnes condemnant, et omnibus uerisimile uidetur, Melanthiam illustrem feminam mentiri non posse. Quid multa? uenit dies funerum constitutus: et in qua uniuerse ciuitates in uicino posite conueniunt, ut uiderent ferarum tradi morsibus corruptores; introducuntur in catenis, et a collaribus ferreis cum beata Eugenia: et nullo agnoscente quod esset femina, clamor populi diuersis sententiis ingruebat. Tunc iubetur adduci propinquius, ut non per internuntios eam prefectus audiret, sed ex ore eius addisceret ueritatem. Aptantur equulei et uerbera, flamme, tortores, et cetera que solent abscondita cordis exsculpere, preparantur.



CAPUT XIu. Prefectus Eugenie pater agit in filiam incognitam. Eugenie prudentissima responsio.

 Tunc prefectus Philippus dixit: Dic sceleratissime Christianorum, hoc uobis Christus uester tradidit in mandatis, ut operam corruptionibus detis, et pudorem atque uerecundiam matronalem fraudulenta astutia capiatis? Dic nunc, furcifer, que te temeritas cegit, ut illustrem feminam Melanthiam appeteres, et ingressus sub specie medici, castitatem generosissimam ad lupanariam ignominiam prouocares? Audiens hec beata Eugenia, capite demisso, ne possit agnosci, taliter dedit prefecto responsum: Dominus meus iehsu Christus, cui ego seruio, castitatem docuit: et integritatem corporis custodientibus, 572 uitam  promittit eternam. Hanc autem Melanthiam, falsam testem nunc possumus declarare: sed melius est, ut nos patiamur mala, quam illa, dum conuicta fuerit, aliquid patiatur, ne et fructus patientie nostre depereat: sed tamen, si per uictoriam principum testetur uestra sublimitas, quod non in eam ipsam retorqueatis sententiam, et hec fallax testis nichil patiatur mali, nunc probabimus crimen, quod nobis obiicit, redundare in eam.



CAPUT Xu. Ancille falsum testimonium contra Eugeniam.

At ubi testatus est per principum salutem prefectus, promittens ad omnia que postulabat effectum, dixit Eugenia: O Melanthia nigredinis nomen, et tenebrosa Melanthia: applicari fecisti aculeos, suspendi precipis Christianos. Damna, percute, incende: bene nos accipis: non tamen tales habet famulos Christus, quales tu testaris. Tamen adduci  precipe ancillam, quam testem nostri criminis esse dixisti, ut ex ore eius possit denudari mendacium. Cumque applicata fuisset in conspectu iudicis, cepit dicere: Istum iuuenem impudicissimum, frequenter quidem circa uiles personas detectum in adulteriis, ipsa impunitas ad hoc eum perduxit, ut etiam domine mee circa primam horam diei cubiculum impudenter ingressus, primo quidem sermone quasi pro salute eius ueniret, indicaret; secundo pro sua concupiscentia, et tertio etiam ad uiolentiam, si cursim ego ingressa familiam non uocassem, que hodie huius criminis testis est. Tunc prefectus ex familia adesse iubet aliquos, qui ita gestum esse, suo testimonio confirmarent. Cumque applicarentur singuli; ita esse, ut illa dixerat, testabantur. Tunc iudex uehementer commotus, ait: Quid ad hec, infauste, dicturus es, quem tot reuincunt testes, tantaque indicia manifestant?



CAPUT XuI  Egregie se purgat Eugenia. Sexu suo omnes criminatores confundit.

Ad hec beata Eugenia ait: Tempus loquendi est, quia tempus tacendi transiit . Optaueram quidem crimen obiectum in futuro iudicio denudari, et castitatem meam illi soli ostendere, cuius amore seruanda est. Tamen ne glorietur in seruos Christi fallax audacia, et paucis pendam uerbis ueritatem, non ad iactantiam humane declamationis, sed ad gloriam nominis Christi. Tanta enim est uirtus nominis eius, ut etiam femine in timore eius posite, uirilem obtineant dignitatem, et neque ei sexus diuersitas fide potest inueniri superior, cum beatus Paulus Apostolus magister omnium Christianorum dicat, quod apud Dominum non sit discretio masculi et femine: omnes enim in Christo unum sumus . Huius ergo normam animo feruente suscepi, et ex confidentia quam in Christo habui, nolui esse femina, sed uirginitatem immaculatam tota animi intentione  conseruans, uirum gessi constanter in Christo. Non enim infrunitam honestatis simulationem assumpsi, ut uir feminam simularem: sed femina uiriliter agendo, uirum gessi, uirginitatem que in Christo est, fortiter amplectendo. Et hec dicens, scidit a capite tunicam, qua erat induta, et apparuit femina. Et 573 statim ad prefectum ait: Tu mihi quidem secundum carnem pater, Claudia mater est: et  fratres hi duo qui tecum sedent, Auitus et Sergius. Ego autem Eugenia filia tua, que pro amore Christi mundum omnem cum deliciis suis respui tamquam stercus. Ecce Protus et Hyacinthus ennuchi mel, cum quibus scholam Christi ingressa sum: Christus autem tam idoneus ibi extitit, ut uictricem libidinum omnis pollutionis me faceret per misericordiam suam, cui credo usque in finem me iugiter permansuram.



CAPUT XuI. Agnoscitur a parentibus. Baptizatur tota familia. Pax datur Christianis.

Agnoscentes itaque pater filiam, et sororem fratres, serui dominam, currunt statim ad eam: et effundentes lacrymas in conspectu populi, amplexibus eius incumbunt. Nuntiatur factum Claudie matri, et statim cursu concito ad spectaculum uenit. Deferuntur uestimenta auro texta, et licet inuita, induitur, atque in excelso tribunali posita, in sublime attollitur,  et ab omni populo clamatur: unus Christus, unus et uerus Deus Christianorum. Sane sacerdotes et episcopi, qui cum multo populo Christiano ante amphitheatrum erant, et dum fuissent interfecti hi qui accusabantur, ab eisdem sepelirentur, ingrediuntur, Deo hymnum dicentes, atque omnes una uoce clamantes: Dextera Domini glorificata est in uirtute, dextera manus tua Domine confregit inimicos . Tollitur ergo in triumpho Eugenia: et ne tanto gaudio populi, eius defuisset probatio castitatis, uisus est ignis de celo descendens, qui ita circumdedit domum Melanthie, ut nec uestigium alicuius rei, que ad eam pertinebat, remanserit. Fit gaudium populi cum timore Dei: Ecclesia que iam quasi uiduata, octauo anno clausa fuerat, reseratur. Reuocatur Christianorum populus, baptizatur prefectus in fascibus constitutus, baptizantur filii eius, baptizatur mater eius Claudia. Restituit priuilegia Christianis, et mittit relationem ad Seuerum imperatorem de Christianis, et memorat, satis reipublice  Christianos prodesse, ideo debere eos absque persecutione aliqua in urbibus habitare. Consentit relationibus Imperator: et fit tota Alexandrina ciuitas quasi una Ecclesia. Eratque 574 omnibus ciuitatibus gaudium, et dignitas Christiani nominis florescebat.



CAPUT XuII. Excitatur persecutio. Imperatorum litere ad Philippum.

Sed quia semper sanctitatem emulatio sequitur inimici, et contra bonitatem pugnat malitia: consilio diaboli aliqui ex honoratis Alexandrie cultores idolorum, accipientes egre, quod Christianis priuilegia tribuisset: uenientes ad regem, dixerunt statum reipublice conturbatum a Philippo, qui cum nono anno in fascibus irreprehensibiliter administrauerit, [k 1Kb] nunc decimo anno perdidit omnia. Denique deorum immortalium deseruit ceremonias, et omnem ciuitatem ad culturam cuiusdam hominis, quem Iudei  occiderunt, conuertit. Non est legibus uestris ulla reuerentia. Passim quisque ut uoluerit templa reuerenda ingreditur, ut non colendi beneuolentiam pretendat, et non ut deos esse quos colimus credat: sed ut dicat infinitas blasphemias, saxa aut metalla potius quam diuini numinis [Ant. nominis] signa. Hec et similia multa dicta sunt Seuero et Antonino Augustis. [l 1Kb] Qui commoti, dixerunt ad eum huiuscemodi  decreta: »Diuus parens noster, Commodus quondam Augustus, non ut prefectum, sed [m 1Kb] ut regem te Alexandrie ordinauit atque constituit, ut dum in uita maneres, successorem nullum susciperes. Unde his beneficiis eius superaddere cupientes, statuimus, ut diis omnipotentibus solitam culturam exhibeas: uel deposita dignitate, etiam propriis facultatibus cedas.«



CAPUT XuIII Philippus bona sua ecclesiis et pauperibus erogat. Dignus habetur episcopatus honore.

Accepta igitur hac Augusti auctoritate, simulat egritudinem, quousque uniuersa distraheret, et donaret per omnem prouinciam ecclesiis et pauperibus. Ipse autem prefectus in timore Dei et in cultura Christi etiam alios confortabat in Christo. Interea omnis Alexandria conspirat [n 1Kb] in episcopatum eius, et cepit eum respublica habere prefectum, quia  successor ei nondum uenerat, et ecclesia habere episcopum, quia merito fidei sibi eum elegerat sacerdotem. Durauit autem in episcopatu unum annum et menses tres.



CAPUT XIX. Perennius prefectus Alexandrie. Philippus gladio percutitur. Eugenia monasterium uirginum struxit. Claudia xenodochium erigit super sepulcro Philippi.

Post hec autem spatia temporum ueniens [o 1Kb] Perennius prefectus, dum Alexandrie quereret percutere eum, et non posset, quia omnis ciuitas in amore eius durabat: immisit ei qui se fingerent Christianos, et ingredientes, [p 2Kb] percusserunt eum in oratione Dominica constitutum. Post traduntur percussores prefecto Perennio. Ille autem conscius iussionis sue, et quasi audiendos, custodie mancipauit: post paucos autem dies principum indulgentia relaxatos dimisit. Beatissimus autem Philippus, post percussuram tribus diebus in corpore esse permissus est, non ad  aliud, nisi ad corda dubia confirmanda: nam ut migraret ad Dominum, martyrii se noluit corona fraudari, et ipse hanc ut reciperet, orauit. Nam qui in corpore positus demonia fugabat, et illuminabat oratione cecos, quanto magis se noluisset palma priuari? Poterat utique quod uolebat impetrare sine  dubio: et ita recepit, ut particeps nominis Philippi, esset particeps et corone: et susciperent martyres collegam, quem merito Ecclesia susceperat sacerdotem. Iuxta atria itaque [1 1Kb] ubi sancta Eugenia filia eius monasterium Christi uirginibus collocauerat, illic suum iussit collocari corpusculum, in quo loco beatissima Claudia xenodochium fabricabat, et constituit predia, que susceptionibus peregrinantium deseruirent: ipsa autem cum Auito et Sergio filiis, et cum beata Eugenia regressa est Romam.



CAPUT XX. Basilla Eugenie societatem expetit. Cornelius Papa baptizat Basillam.

Igitur filios Philippi cum omni gaudio senatus recepit Romanorum: et unum proconsulem Carthaginem, alium uicarium Africe dirigunt. Ad beatam autem Eugeniam cum multe matrone conuenirent, et pene omnes uirgines, quascumque potuisset, notas  aut amicas, faceret etiam Christo credere, et in uirginitate Dominica permanere: quedam ex regio genere uirgo, Basilla nomine, cupiebat eam attingere. Sed quia caussa nominis Christiani ad eam ire non poterat, rogabat per internuntium fidelem, ut eam de religione Christiana instrueret. Tunc beata Eugenia conuocat ad se beatissimos comites suos Protum et Hyacinthum, et dicit eis: Accingimini militia ad quam uos conuocat Christus; quo uos Basille offeram sub specie muneris, ut uos eam in Christo faciatis ancillam. Fit itaque huius muneris gratia: et suscipit Basilla quasi famulos, sed eos quasi apostolos honorabat. uacabat autem cum eis omni hora: et quasi eunuchos seruitio habens, non diebus, non noctibus a colloquiis Dei et orationibus cessabat. Igitur Cornelius cum esset in urbe Roma, sacre legis antistes, peruenit ad eam latenter, et baptizauit eam. Confirmata autem beata Basilla in timore Dei, procurante misericordia Christi, pene omnibus mutuis  se fruebantur adspectibus ipsa et beata Eugenia.



CAPUT XXI. Claudia uiduas, Eugenia uirgines congregat. Nocte Dominica hymni et sacra mysteria.

Omnibus itaque uiduis Christianis conuentus erat  ad beatam Claudiam, et omnibus uirginibus conuentus erat ad beatam Eugeniam. Sanctus autem Cornelius Papa urbis Rome, 576 omni uespere sabbati, que lucescit in Dominico die, dabat eis noctem hymnis peruigilem, et pullorum canoribus noctis quiete agebat eius sacrosancta mysteria, et ita confirmabat eas sabbato. Eugenia autem et Basilla, ut memoraui, omnibus se pene noctibus fruebantur in Christo, et alterno se eloquio renouabant. O quantas per Eugeniam uirgines Saluator inuenit! quantas etiam per Basillam Christus sponsas obtinuit! quante per Claudiam uiduitatem prompta uoluntate seruarunt! quanti iuuenes per Protum et Hyacinthum Christo Domino crediderunt!



CAPUT XXII. Persecutio Christianorum. Reuelat Dominus Eugenie et Basille coronas proximas. Oratio Eugenie ad Christum.

ualeriano itaque et Gallieno imperantibus, orta  seditio de Christianis est, eo quod Cyprianus Carthaginem euerteret, et Cornelius Romam. Data est ergo auctoritas ad Paternum proconsulem, ut Cyprianum occideret. Cornelius autem quia a multis Romanis etiam illustribus fouebatur, erat in abditis. Tunc beata Eugenia uidens Basillam, ait: Reuelatum est mihi a Domino, quod pro uirginitate passura sis. Et Basilla ad Eugeniam respondit: Et mihi, inquit, dignatus est Dominus demonstrare, quod martyrii coronam duplicem capias: unam, quam apud Alexandriam pro iustis laboribus acquisisti: et aliam, quam in effusione tui sanguinis consecutura es. Tunc beata Eugenia expandens manus suas, dixit: Domine Iesu Altissimi filius, qui ad salutem nostram uenisti per uirginitatem matris, tu per uirginitatis premium, omnes quas mihi credidisti, perduc ad regnum glorie tue.



CAPUT XXIII. Eugenie adhortatio ad uirginitatem et martyrium. Mundi blandimenta fallacia.

 Residentibus autem sanctis uirginibus Christi, que erant cum Eugenia et Basilla, dixit omnibus beata Eugenia: Ecce uindemie tempus est, in quo succiduntur botri, et pedibus conculcantur: sed post hec regalibus conuiuiis apponuntur. Absque eorum sanguine nulla potestas imperii, nulla illustris dignitas decoratur: et uos [1 1Kb] premites mei, et meorum uiscerum botri, estote parati in Domino. uirginitas enim est prime uirtutis indicium Deo proximum, similis Angelis, parens uite, amica sanctitatis, uia securitatis, domina gaudii, dux uirtutis, fomentum et corona fidei, adminiculum et subsidium caritatis. Nihil ita nobis laborandum, nichil ita est enitendum, nisi cum uirginitate uiuamus: aut quod est gloriosius, pro uirginitate etiam moriamur. Que sunt huius mundi blandimenta fallacissima, et cum gaudio temporali ueniunt, et cum perpetuo dolore discedunt: faciunt momentaneum risum, ut eternum fletum  infligant: tribuunt fugitiuos flores, ut marcidiores perseuerantes ad uectent: mentiuntur securitatem transeuntis temporis, ut perpetui seculi cruciatibus tradant. Ideoque carissime uirgines, que mecum in agone uirginitatis nunc usque accurristis, permanete 577 in amore Domini, quem cepistis. Tempus flendi temporaliter, sine fastidio et horrore sulferte, ut tempora gaudii eterni cum omni possitis dilectione suscipere. Ego enim commendaui uos Spiritui sancto, et credo quod uos mihi integras omnes  illibatasque constituat. Nolite itaque faciem meam ex hoc corporaliter querere, sed gesta et actus per spiritum contemplamini. Et his dictis, osculata est uniuersas, et flentes fortissimo animo consolabatur. Dicentibus autem sibi uale inuicem Basilla et Eugenia, oratione facta, discedunt.



CAPUT XXIu. Basilla ab ancilla proditur. Helenus patruelis Basille. Basilla pedes Proti et Hyacinthi osculatur.

Ecce eodem die perrexit una ex ancillis ad Pompeium sponsum Basille, que et dixit: Quia te dominam nostram Basillam nouimus ab Imperatore meruisse, sextus et eo amplius est annus, quam tu in tenero etatis anno, ut postea acciperes, distulisti: sed patruelem eius Helenum scias esse Christianum, et hanc ita factam Christianam, ut tibi omnino non nubat. Nam et duos eunuchos Protum et Hyacinthum simulauit se illi donum offerre Eugenia: quos illa quasi dominos excolit, et quotidie pedes eorum ac  si deorum immortalium osculatur, quia ipsi auctores sunt artis magice, quam Christiani committunt. His auditis, Pompeius statim accurrit ad Helenum patruelem eius, qui et nutritor eius erat et tutor, et dicit ei: Intra hoc triduum nuptias meas celebrare disposui, pro qua re fac me uidere sponsam meam, quam mihi domini rerum inuictissimi principes fieri coniugem preceperunt. Ille, his auditis, agnouit proditum negotium, ait ad eum: Quousque anni transirent infantie eius, meam circa eam tutelam pro germanitate patris eius, et pro ipso nutrimento exercui: nunc uero quia cepit sui esse arbitrii, in sua uult esse potestate. Unde si illam uidere desideras, eius erit arbitrii, non mei imperii.



CAPUT XXu. Basilla auersatur colloquium sponsi Pompeii. Calumnia Pompeii in Christianos.

Audiens hec Pompeius, uehementius cepit ardere; et pergens ab Basille domum, ut nuntiaretur,  ianitoribus imperabat. Cui ita sunt a Basilla mandata: Caussam te uidendi penitus nullam me habere cognoscas, neque audiendi, neque salutandi. His auditis turbatus est uehementius; et omni pene senatorum fauore usus, prostrauit se coram Imperatore, dicens: Subuenite Romanis uestris sacratissimi principes, et deos nouos quos Eugenia secum adduxit ab Aegypto ueniens, ab hac urbe separate. Diu est enim, quod hi qui Christiani dicuntur, reipublice nocent, qui irrident legum nostrarum sacrosancta ceremonia, et omnipotentes deos nostros, ac si uana simulacra, despiciunt. Iura quoque ipsius nature peruertunt, separant coniugium, gratiam sponsarum sibi associant: et dicunt iniquum esse, si sponsum suum sponsa accipiat. Quid faciemus, piissimi Imperatores? Inuenti sunt dii, qui homines prohibeant, et quibus ista uidebunt, si nati non fuerint quibus ualeat imperari? Ubi reparatio Romanarum uirium? ubi 578 Romani exercitus rediuiua certamina? Pro  quibus uictrices dextre uestre hostium ceruices inclinabunt, si iam uxores habende non erunt, si sponsas amittimus, et tacemus.



CAPUT XXuI. Sententia Gallieni Imp. contra Basillam. Basilla ob amorem castitatis gladio transfoditur. Protus et Hyacinthus decollantur.

Hec et his similia dum prosequeretur, et omnis senatus ea flebili querela depromeret, [q 1Kb] decreuit  Gallienus Augustus, ut aut sponsum suum Basilla acciperet, aut gladio interiret; Eugeniam uero aut sacrificare diis, aut crudeliter interire: et dedit licentiam, ut quicumque Christianum penes se absconderet, puniretur. Conuenitur Basilla, ut sponsum recipiat. Dicit se illa Regem regum habere sponsum, qui est Christus filius Dei. Et cum hec dixisset, gladio transfossa est. Tenti statim Protus et Hyacinthus, trahuntur ad templum: sed orationem illis facientibus, simulacrum Iouis ad quod ducebantur sacrificare, cecidit ad pedes eorum; et ita comminutum est, ut ubi fuerit, non pareret. Non uirtuti diuine, sed magice arti hoc imputans, iubet eos decollari Nicetius urbis prefectus.



CAPUT XXuII. Preclarum Eugenie de castitate Ecclesie testimonium.

Qui etiam accersitam ad se Eugeniam, cepit de magicis artibus ab ea flagitare sermonem. At illa  constanter os suum aperiens, dixit: Polliceor tibi, quod ars nostra uehementior magis est: nam magister noster habet Patrem sine ulla matre, et matrem absque patre. Denique sic eum genuit Pater, ut omnino feminam numquam sciret: sic eum genuit mater, ut masculum omnino non nosset: hic ipse habet uxorem uirginem, que illi quotidie filios creat, etiam innumerabiles ei filios parit, quotidie suam carnem eius carnibus coniungit. Oscula eius circa eam sine intermissione sociantur, in amore suo inuicem omnino perdurant, et tanta integritate subsistunt, ut omnis uirginitas, et omnis caritas, et omnis integritas ex eorum coniugio dirimatur.



CAPUT XXuIII. Ducitur ad templum Diane Eugenia. Eugenie oratio. Ad preces Eugenie templum Diane corruit. Sententia Imp. contra Eugeniam. Eugenia in Tiberim missa non mergitur.

 Audiens hec Nicetius, obstupuit: et ne ad Imperatorem perueniret, quod eam libenter audiret, iussit eam ad templum duci Diane: et ita spiculator imminens, dixit ei: Redime uitam tuam, patrimonium tuum, Eugenia, et sacrifica dee Diane. Tunc beata Eugenia expandens manus suas, cepit orare ac dicere: Deus qui cordis mei arcana cognoscis, qui uirginitatem meam sinceram in tuo amore seruasti, qui me filio tuo Domino meo Iesu Christo sociare dignatus es, qui Spiritum sanctum tuum in me regnare fecisti, adesto mihi nunc in confessione nominis tui, ut confundantur omnes qui adorant hoc idolum, et qui gloriantur in simulacris suis. Et dum  oraret, fit terremotus in eodem loco: et ita templi ipsius fundamenta mersa sunt cum ipso idolo, ut nichil aliud remanserit, nisi sola ara, que fuit ante ianuam templi, ad quam stabat beata Eugenia. Hec  in insula Lycaonia gesta sunt coram omnibus qui sequebantur agonem Eugenie. Fit concursus populi Romani, et uaria acclamatio. Alii dicunt innocentem, alii magam. Nuntiantur ista prefecto, prefectus 579 Imperatori manifestat. Imperator eam iubet ligari saxo, et precipitari in Tiberim: sed statim saxum disruptum est. Beata uero Eugenia ita sedens, super fluuiali aqua efferebatur, ut omnibus Christianis appareret, illum fuisse cum Eugenia in flumine, ne absorberetur, qui fuerat cum Petro in mari, ne mergeretur.



CAPUT XXIX. Illesa manet ab igne thermarum. A Christo in carcere pascitur. Gladio percutitur.

Item inde sublata, in thermarum Seuerianarum fornacibus mittitur: que sic statim extincte sunt, ut thermarum calor refrigesceret, ut omnia incendia lignorum ad nichilum deuenirent. Sic denique chaos  fecerunt ut uel ulterius exhiberi non possent. Mittitur post hec in custodiam tenebrarum, et per decem dies iubetur nullum cibum accipere, et lumen penitus non uidere. Ibi autem tantus quotidie abundauit splendor, ut dum egrederetur beata Eugenia, quasi lumen aliquod radiaret. Apparuit autem illi Saluator, ferens in manu panem niuei candoris et immense suauitatis et gratie, et dixit ei: Eugenia, accipe cibum de manu mea. Ego sum Saluator tuus, quem tota mentis animique intentione dilexisti, et diligis. Eodem die te in celis recipiam, quo ego descendi 580 ad terram. Et hec dicens, abscessit. Ipso autem die natalis Domini missus est gladiator, qui eam in custodia positam percussit, et sublatum est corpus ab affinibus Christianis, et positum est non longe ab urbe uia Latina in predio eius proprio ubi multorum sanctorum ipsa sepelierat membra.



CAPUT XXX. Matri apparet, et mortem predicit.

 Claudia autem mater eius, cum ad eius sepulchrum fleret, apparuit ei uigilanti in medio noctis silentio, auro texta cyclade induta, cum multo populo uirginum, et dixit ei: Gaude et letare, quia et me introduxit Christus in exultationem sanctorum, et patrem meum in patriarcharum numerum. Ecce, die Dominico et te suscipiet in gaudium sempiternum. Commenda filiis tuis fratribus meis custodire signaculum crucis, ut efficiantur nostri participes. Ecce, loquente ea, facta est claritas, quam oculus ferre non poterat: et Angeli transeuntes, hymnum dicebant Deo inenarrabilibus uocibus. Hoc solum intelligebatur  quod nomen Iesu Christi et Spiritus sancti in ipsis laudibus resonabant. Gloria et honor Patri, et Filio, et Spiritui sancto, et nunc, et semper, et in secula seculorum, Amen.





LIBELLUS DE FIDE [a 1Kb] SEU DUODECIM ANATHEMATISMI SUB RUFINI NOMINE. 


INCIPIT PROPTER FIDEM.


Propter uenerationem Sanctorum locorum, Ierosolymam [b 1Kb] et Bethlehem uenimus: et intelleximus, plurimos fratres in nobis scandalizari, eo quod audierint, nos multa heretica, et que contra fidem Ecclesie ueniunt, profiteri. Itaque, Deo presente, testamur, que infra scripta sunt, nos ex parte sensisse per errorem, et presenti tempore condemnare: alia autem, in quibus falso infamamur, nec dixisse, nec dicere, et contraria, que in aliis suspicamur, posuisse atque damnasse.

I. Qui dicunt, Diabolo, et Demonibus, et impiis, hoc est, Gentibus, Iudeis, Samaritanis, omnibusque hereticis  penas eorum non esse perpetuas, anathema sint.

II. Qui dicunt, quemuis sanctum uirum, et prophetalem, et apostolicum sine Dei auxilio posse esse perfectum, anathema sint.

 III. Qui dicunt, Christum Filium Dei, Deum uerbum, in hominem esse mutatum, ita ut Deus uerbum esse desierit; aut hominem purum natum ex Maria secundum Paulum Samosatenum, et Photinum; et merito atque uirtutibus in Dei uocabulum profecisse, anathema sint.

Iu. Qui dicunt, illud quod scriptum est, De die, anno et hora nesciunt neque Angeli, neque Filius , iuxta blasphemias Arianorum, et non propter dispensationem carnis assumte, anathema sint.

u. Qui dicunt, Patrem, Filium, et Spiritum Sanctum, hoc est, Sanctam Trinitatem, diuerse inter se  esse substantie, et non unius potestatis atque nature, anathema sint.

uI. Qui dicunt, quolibet modo, et quolibet sensu Filium Patrem non uidere, anathema sint.

uII. Qui dicunt, animas nostras ex Angelorum fastigio in hec corpora corruisse, propter quedam antiqua peccata, et in isto mundo agere penitentiam, assumentes illa testimonia, Priusquam humiliarer ego peccaui . Et, Educ de carcere animam meam , et cetera his similia, anathema sint.

uIII. Qui dicunt, Dominum et Saluatorem nostrum non in nostra uenisse, sed diuerse sublimiorisque fuisse substantie, siue celestis, et non in totum sumsisse, quod de Maria est, uel animam hominis non habuisse, uel mentem absque peccato, anathema sint.

IX. Qui dicunt, post multa secula et tempora, que non possumus humana cogitatione comprehendere, restitutionem fieri omnium in antiquum statum, et  uniuersa ad sua redire principia, anathema sint.

X. Qui dicunt, post resurrectionem non eadem habere nos corpora, sed erea quedam et spiritalia, et non eiusdem nature cuius in sepulchro conditi sumus, licet incorrupte atque immortalis, anathema sint.

XI. Qui dicunt, post resurrectionis finem, et post multa tempora aboliri corpora, et reuerti in usum, ut sine corporibus tantum anime simus, quod prius fuimus, anathema sint.

XII. Qui dicunt, animas prius fuisse quam nate sunt, et non cum corpore secundum exemplum primi hominis a Deo quotidie fieri, anathema sint.

 FINIT DE FIDE, DE NOMINE RUFINI.





RUFINI PRESBYTERI PROuINCIAE PALAESTINAE [a 36Kb] LIBER DE FIDE. 

 581 Hec nostra fides est, quam didicimus a Deo  et doctis uiris, Moyse dico et ceteris Prophetis,  qui [a 1Kb] uetus Testamentum predicauerunt; nec non etiam a sanctis et beatis Apostolis et Euangelistis, qui nouum Christi Testamentum nobis salubriter insinuarunt.

I. Quod unus est Deus habens uerbum substantiuum equale per omnia sibi, similiter et [b 87Kb] sapientiam substantiuam equalem sibi per omnia. Una substantia Patris et [c 1Kb] Unigeniti et Spiritus sancti, una potentia, unus Dominus, sine principio, sine fine, simplex et incompositus, incorporalis, sine figura, sine circumdatione, non crescens, non deficiens, non indigens, indiuisus, infinitus, inuisibilis, incomprehensibilis, inconuertibilis, sine interitu, immutabilis. Hoc quod est semper et idem erit, conditor omnium, potestatem habens, prouisor benignus, iustus iudex uiuorum et mortuorum. Et quod unicus Deus uerbum in extremo temporum natus est ex Spiritu sancto et Maria semper uirgine, et quod crucifixus mortuus est propter nos, et quod tertia die resurrexit, et ascendit in celos, et sedet in dexteram Patris sui, et quod iudicaturus  est uiuos et mortuos, et cum eadem carne secundum facta sua unusquisque uicem recipiet.

II. Simplex et incompositus est Deus, eo quod non est corpus diuinitas: compositio enim propria est corporum. Simplex et incompositus, eo quod non accidit ei uerbum et sapientia: compositio enim ex substantia simul et accidentibus constare dinoscitur. Simplex et incompositus, neque enim diuersa est Patris et Filii et Spiritus sancti substantia, sed una penitus eademque monstratur.

III. Et quod una est eadem Patris et Filii et Spiritus sancti substantia et uirtus, testis est Dominus noster iehsu Christus, de semetipso docens et de Spiritu sancto. [d 1Kb] De se quidem dicit, Ego et Pater unum sumus , et iterum: Qui me uidit, uidit et Patrem . His dictis, ostendit aperte unam esse substantiam, eamdemque uirtutem. Nam cum dixisset Philippo, Tanto tempore uobiscum sum, et non cognouistis me; qui 582 me uidit, uidit et  Patrem , docere uoluit, unum nos ipsum et Patrem eumdemque cernere uirtute simul atque substantia ex mirabilibus que faciebat. Quorum enim una uoluntas, eadem sunt opera, eorum quoque est eadem substantia. Ideoque dicebat Iudeis: Si non facio opera Patris mei, nolite mihi credere: sin autem facio, et si mihi non creditis, operibus credite, ut sciatis et intelligatis quod Pater est in me, et ego in ipso . Mire autem etiam hoc docuit, non aliter nisi ex operibus diuinitatem debere cognosci. Quippe cum naturaliter inuisibilis sit, et non aliter uideatur, quam ex suis operibus et factis, ut etiam Sapientia testatur, dicens: Ex magnitudine enim et pulchritudine operum competenter conditor eorum perspicitur . Similiter autem etiam beatus Paulus Apostolus dicit, Inuisibilia enim ipsius a creatura mundi per ea que facta sunt intellecta conspiciuntur, sempiterna quoque eius uirtus et diuinitas . Docet autem iterum sanctus Apostolus Ioannes, quod Dominus noster iehsu Christus  aperte seipsum predicaret Iudeis Filium Dei secundum substantiam in eo quod dicit, Propterea magis querebant eum Iudei occidere, quod non solum  soluebat sabbatum, uerum etiam Patrem suum Deum esse dicebat, equalem se faciens Deo . Et hoc tunc intellexerunt Iudei, quod iehsu semetipsum manifestauit Filium secundum substantiam esse, cum diceret ad illos, Pater meus usque modo operatur, et ego operor .

Iu. Sed hec quidem de seipso Dominus noster iehsu Christus docuit. Docuit autem etiam de Spiritu sancto, eo quod de Dei substantia est, et quod ea que facit Deus Pater, eadem pariter etiam Spiritus facit, cum dicit Spiritus ueritatis qui a Patre procedit . Porro autem cum eiiceret aduersarias potestates, quas iuxta consuetudinem hominum demones appellat, dicebat, Si autem ego in digito Dei eiicio demones . Quod autem digitum Dei Spiritum sanctum nominet, apertius ceteri Euangeliste hunc locum dixerunt. Mattheus quidem cum sic dicit: Si autem in Spiritu Dei ego eiicio demones . Marcus uero, Quicumque blasphemauerit in Spiritu sancto non indulgetur ei in seculum, 583  sed obnoxius erit eterno peccato, eo quod dicebant, Spiritum immundum habet . Hoc cum dixisset Dominus, aperte docuit unam eamdemque credere substantiam Patris et Spiritus sancti, quippe cum digitus, cuius est digitus, eiusdem etiam substantie habetur. Porro autem cum diceret discipulis suis, Accipite Spiritum sanctum, quorum dimiseritis peccata dimittentur eis, similiter ostendebat debere credere unam eamdemque esse substantiam Patris et Spiritus. Dicit etiam beatus Paulus docens, Nescitis quod templum Dei estis, et spiritus Dei habitat in uobis? si quis templum Dei uiolauerit, disperdet illum Deus . Hoc cum dixisset, aperte docuit unam eamdemque esse substantiam atque uirtutem Dei et spiritus: quippe cum non ex alia re cognoscatur templum Dei esse, nisi etiam ex inhabitante spiritu Dei. Scribit etiam beatus Paulus de Spiritu sancto, sic dicens: Cum uero conuersus fuerit ad Dominum, tolletur uelamen. Dominus autem spiritus  est, ubi uero spiritus Domini, ibi libertas . Hec cum dixisset, ostendit eamdem esse substantiam, ex eo quod Spiritus est Dominus, et spiritus Domini libertatem largitur et donat.

u. Est autem Filius in Patre, non sicut in loco, neque enim finibus circumdatur eius substantia: sed sicut uerbum in mente, sicut simplex in simplici, ut infinitus in infinito, et infectus in infecto, ut sine principio in eo qui sine principio, et Dominus in Domino, et Deus in Deo, et eiusdem substantie simul atque potentie. Similiter uero et Pater in Filio, et ut sensus non separandus a uerbo. Sensum autem dico Patrem, ex nobis accipiens exemplum, ut nos scilicet intelligamus quemadmodum Pater in Filio et in Patre Filius habetur, quamuis etiam unde hoc dixerim, ex diuina Scriptura caussas et semina sumserim. Nam cum Filium uerbum dixissent qui a Deo docti sunt Prophete atque Apostoli, sensum nos intelligere Patrem sine dubitatione docuerunt. Quippe cum non aliter uerbum possit intelligi, nisi ex sensu,  seu mente nascatur. Sensum autem dico, non talem qualis est noster, quoniam ne uerbum quidem Dei tale quale nostrum est, neque eius sapientia  talis est qualis nostra est. Similiter autem etiam Spiritum sanctum dicimus in Patre et Filio eiusdem substantie uel potentie, tanquam sapientiam in sensu simul et uerbo: porro autem Patrem et Filium in Spiritu eiusdem substantie simul atque potentie, et tanquam sensum ac uerbum que non a sapientia separantur.

uI. Quod autem in Deo Spiritus est, quasi ex eius substantia sit, et quasi idem sit uterque, et ut ita dicam totus in toto, et qui eius alta et profunda cognoscat, etiam beatus Paulus docet, sic dicens, Nobis autem reuelauit Deus per spiritum. Spiritus enim omnia scrutatur, etiam profunda Dei . Unde accepto a nobis exemplo, hoc est ex nostra sapientia, que totum sensum nostrum altius penetrat, et que sunt in eo cuncta cognoscit, deinceps dicit: Quis enim nouit hominum que hominis sunt, 584 nisi spiritus hominis qui in eo est? sic et que Dei sunt nemo scit nisi spiritus Dei . Ideo autem beatus Paulus de nobis accepit exemplum,  ostendere uolens quomodo spiritus Dei ipsius alta cognoscit, quoniam nouit hominem imaginem esse Dei Patris et Filii et Spiritus sancti. [a 1Kb] Est enim imago Dei homo, quippe cum sit rationabilis, ac sensum, et uerbum et sapientiam habeat, sicut etiam Moyses docet, cum dicit, Et dixit Deus, Faciamus hominem secundum imaginem, non meam solum, sed secundum imaginem, et similitudinem nostram .

uII. Quod autem sicut Patris est Spiritus sanctus, sic etiam Filii pariter habetur, docet iterum beatus Paulus sic dicens: uos autem non estis in carne, sed in spiritu, siquidem spiritus Dei habitat in uobis , hoc est Dei Patris, et deinceps dicit: Si quis autem spiritum Christi non habet, hic non est ipsius. Dicit autem et in alio loco, Quod autem filii estis, misit Deus spiritum Filii sui in [b 1Kb] corda clamantem Abba pater . Idem autem Patris et Filii est Spiritus sanctus, quoniam neque Pater est,  neque Filius; ut autem accepto rursus a nobis exemplo dicam, quoniam non est tanquam sensus generans uerbum, neque tanquam uerbum quod generatur a sensu, sed ut sapientia que a sensu minime segregatur et uerbo.

uIII. Quod autem Patris et Filii et Spiritus sancti substantia una eademque uirtus est, etiam Moyses famulus Domini docet, cum sic dicat, Et dixit Deus, Faciamus hominem secundum imaginem et similitudinem nostram . Nam cum deberet dicere singulariter faciam, pluraliter faciamus dixit, et non secundum meam, sed secundum nostram imaginem dixit. Et iterum dicit, et fecit Deus hominem, non fecerunt. Hoc autem facit ut ostendat tres personas, hoc est Patris, et Filii, et Spiritus sancti, unam esse eamdemque naturam, indiuisamque diuinitatem. Similiter autem etiam propheta Dauid unam eamdemque uirtutem Patris et Filii et Spiritus sancti docet, cum sic dicit, uerbo Domini celi firmati sunt, et spiritu oris eius omnis uirtus eorum .

 IX. Porro autem sanctus Ioannes Apostolus, ut doceret unam eamdemque Filii simul et Patris esse substantiam, sic dicit, In principio erat uerbum, et uerbum erat apud Deum, et Deus erat uerbum. Hoc erat in principio apud Deum, omnia per ipsum facta sunt . Cum dixisset, in principio erat uerbum, et non ex principio, neque iterum cum principio erat uerbum, uel sub principio, aperte docet uerbum sine principio esse, quasi superius esset omni principio, et ipse sit caussa principii. Si enim  omnia per ipsum facta sunt, cum omnibus autem etiam principium habetur, et ipsius principii, et totius deinceps post principium spatii, uerbum ipsum est caput et caussa, in quo spatio tempora uel secula continentur. Rursus etiam cum dixisset, uerbum erat apud Deum, substantiuum ostendit esse uerbum, quoniam non dixit, In Deo erat uerbum, sed uerbum erat apud Deum. Porro autem deinceps dicens, 585 et Deus erat uerbum, docet unam eamdemque esse substantiam atque uirtutem Patris et Filii. Quippe cum nichil intersit inter Deum et Deum, cum uterque principio careat, sed una sit utriusque substantia, eademque pariter et uirtus. Porro autem cum dicit, Hoc erat in principio apud Deum, omnia per ipsum facta sunt : aperte nos docet non duas debere substantias credere separatas, neque potestates atque uirtutes, quoniam unus est Deus, qui per suum substantiuum uerbum omnia condit et creat. Ideo autem docemur non tres dicere substantias segregatas Patrem et Filium et Spiritum  sanctum, neque potestates atque uirtutes a semet inuicem separatas. Quippe cum Deus unus sit, qui uerbo et sapientia omnia creare dignoscitur.

X. Quod autem in sapientia et cum sapientia, hoc est cum Spiritu sancto, Deus omnia facit, testis est sanctus Dauid propheta, cum predicando Deum, et amplitudinem uirtutis eius enarrando, et diuitias sapientie eius mirando, uociferatur hec dicens, Quam magnificata sunt opera tua, Domine! omnia in sapientia fecisti . Hanc sapientiam pariter et beatus Paulus nimia penitus admiratione predicat, cum sic dicit, O altitudo diuitiarum sapientie et scientie Dei ! Et quod sapientiam Dei, qua omnia Deus fecit et facit, Dauid propheta spiritum Dei nuncupat, beato Paulo simili ratione consentiens, in sequentibus edocet aperte, cum dicit, Impleta est terra creatura tua: hoc mare magnum et spatiosum, ibi reptilia, quorum non est numerus, animalia parua cum magnis, illic naues pertranseunt;  draco iste quem formasti ad illudendum ei, omnia te expectant, ut des eis escam in tempore. Dante te, ipsi colligent, aperiente autem te manum tuam, omnia replebuntur bonitate; auertente autem te faciem tuam, turbabuntur; auferes spiritum eorum et deficient, et in puluerem suum reuertentur. Emittes spiritum tuum, et creabuntur, et renouabis faciem terre . In eo quod dicit Propheta, Omnia in sapientia fecisti, et Emittes spiritum tuum, et creabuntur, aperte docuit unam esse personam utriusque, Sapientie Dei et Spiritus sancti. Similiter autem et Salomon Spiritum sanctum Dei Sapientiam nominat, cum sic [c 1Kb] dicat ad Deum, Consilium uero tuum quis sciuit, nisi tu dedisti sapientiam ? Et ut ostendat qualem sapientiam dicat, deinceps dicit, Emisisti sanctum Spiritum tuum ex altis, et sic correcte sunt semite eorum qui in terra sunt, et placita [d 1Kb] tua Domine didicerunt, et sapientia seruati sunt . Hoc est, sancto tuo Spiritu tuum consilium docti saluati sunt. Sicut etiam beatus Paulus  ait, Nobis enim reuelauit Deus per Spiritum sanctum; spiritus enim omnia scrutatur, etiam alta Dei .

XI. Igitur cum tales testes habeamus, non dubitare debemus, quin oporteat dicere, substantiuam 586 Dei Sapientiam Spiritum sanctum esse, per quem omnia que creata sunt a Deo constare noscuntur. Sic igitur [e 188Kb] nonnulli minus intelligentes unam eamdemque personam sapientiam Dei et unigenitum Deum uerbum esse dixerunt, uolentes a  beato Paulo caussa et semina sumere in eo quod dicit, Nos autem predicamus Christum, et hunc crucifixum, Iudeis quidem scandalum, gentibus uero stultitiam, ipsis uero uocatis Iudeis et Grecis Christum Dei uirtutem et Dei sapientiam . Sed in his que dixit beatus Paulus, non unigenitum Deum uerbum significat uirtutem et sapientiam, sed ordinationem crucis; statim enim in sequentibus dixit, Quia stultum Dei sapientius est hominibus, et infirmum Dei fortius est hominibus . Nemo autem prudentium audet dicere, quod stultum Dei et imbecillum Deus uerbum est, sed sicut predixi, crucis ordinationem significat, eo quod illud quod incredulis uidetur esse stultum, hoc est Christum crucifixum credere Deum esse, hoc maximam sapientiam habet: et quod uidetur esse imbecillum Christi, propter quod pro nobis mortuus est, hoc maximam uirtutem habet, de qua sapientia atque uirtute non est nunc tempus dicere.

XII. Per multos igitur testes docemur a Deo,  quod unum habeat substantiuum unigenitum Deum uerbum, unam sapientiam substantiuam Spiritum sanctum, per quem spiritum, et per quod uerbum, omnis sapientia, sermo, scientia, ceteraque munera credentibus prestantur a Deo, sicut etiam beatus Paulus docet, cum sic dicit: Habeo igitur gloriam in Christo Iesu ad Deum. Non enim audeo aliquid loqui eorum que per me non efficit Christus in obedientiam gentium uerbo et factis in uirtute signorum et prodigiorum in uirtute Spiritus sancti . Non solum habebat beatus Apostolus Paulus in se loquentem Christum et Spiritum sanctum, sed etiam ceteri omnes Prophete, et Apostoli, et Euangeliste, sicut etiam Dominus noster iehsu Christus docet cum dicit, Ideo ecce ego mitto ad uos prophetas, et sapientes, et scribas , similiter autem et de spiritu Dei dicit: Ideo et sapientia Dei dicit, mitto ad ipsos Prophetas et Apostolos .

 XIII. Quod autem Spiritus sanctus Dominus et Deus est, et tanquam Dominus noster credentibus et ipse munera largitur et donat, rursus idem beatus Paulus docet, cum dicit, Diuisiones uero gratiarum sunt, idem autem Spiritus, et diuisiones ministrationum sunt, idem autem Dominus, et diuisiones operationum sunt, [a 1Kb] idem uero Deus : aperte docet quod Spiritus sanctus Dominus et Deus est. Manifestius autem etiam in sequentibus ostendit. Enumeratis enim donis et operibus atque ministeriis, adiecit statim, dicens: Hec autem omnia operatur unus atque idem spiritus, diuidens singulis prout uult . Rursus idem beatus Paulus docere nos apertius 587 uolens unam esse substantiam Patris et Filii et Spiritus sancti, et ait, Unus Dominus, una fides, unum baptisma, unus Deus pater omnium . Patrem autem nominat eorum qui in nomine Patris et Filii et Spiritus sancti per baptisma nati sunt. Non ignorans autem beatus Apostolus, esse baptisma aque, et baptisma spiritus,  dixit unum baptisma. Sed bene dixit, sciens unum esse baptisma, in eo quod in nomine unius Domini omnes baptizentur et credant. Solet etiam idem beatus Apostolus Patrem et Filium et Spiritum sanctum, sicut unum Dominum et unum Deum, sic etiam  unum Spiritum nuncupare, cum dicit, Sicut enim corpus unum est, et membra multa habet, omnia autem membra corporis cum sint multa, unum sunt corpus, sic etiam Christus: nam in uno spiritu nos omnes in unum corpus baptizati sumus, siue Iudei, siue gentiles, siue serui, siue liberi, et omnes unum spiritum potati sumus .

XIu. Nemo autem, cum audiat dicentem beatum Apostolum, quod in uno spiritu nos omnes baptizati sumus, et unum spiritum potati sumus, de solo eum Spiritu dixisse credat, aut de solo Patre. Quippe qui ita credit, tollit baptisma. Neque enim qui baptizati sunt in uno spiritu, in solo Patre baptizati sunt, neque in solo Filio, neque in solo Spiritu sancto, sed in nomine Patris et Filii et Spiritus sancti, quod quidem est commune nomen, non per confusionem personarum, sed per unitatem nature, unus Dominus, unus Deus, unus Spiritus. Semper enim Pater est, non desinens esse pater: semper autem et Filius, perseuerans esse perpetuo filius: semper et  Spiritus sanctus, qui nunquam Pater aut Filius efficitur.

Xu. Quid igitur ad hec respondebunt nobis qui Arrii et Eunomii nefanda dogmata sequuntur, et a Patris substantia Filium separari contendunt, et Spiritum sanctum? qui cum hec dicant in nomine Patris et Filii et Spiritus sancti, etiam ipsi [b 1Kb] suos baptizare non denegant, et credunt per baptisma remissionem peccatorum, similiter etiam Patris et Filii et Spiritus sancti sanctificatione dignandos, non tamen desinunt blasphemantes in Filium et Spiritum sanctum, cum deberent cecitate tandem aliquando liberati respicere et intelligere, non aliter libertatem famulis posse prestari, nisi a Domino proprio. Si uero dixerint a solo Patre libertatem uel indulgentiam peccatorum eos qui baptizantur accipere, et a solo Patre sanctificationem mereri, sciant non aliter quemquam eorum qui baptizantur his dignum donis fieri posse, nisi etiam a Filio et  Spiritu sancto munera seu dona percipiat. Testis est beatus Apostolus Paulus ad Corinthios scribens, cum dicit, Neque fornicarii, neque idolorum cultores, neque adulteri, et cetera , et adiecit, Et hec quidem fuistis, sed abluti estis, [c 1Kb] sed sanctificati estis in nomine Domini Iesu Christi, et in Spiritu Dei nostri . 588 His igitur omnibus testimoniis que predicta sunt, una eademque Patris et Filii et Spiritus sancti substantia satis abundeque monstratur.

XuI. Creando Deus, non natura creat, sicut Gentilium fabula delirantium putat, sed magis uoluntate. Libera enim diuinitas est, ac non necessitati nature seruiens, ignium sicut estimant ritu, qui non uoluntate, sed urente et conflagrante natura, uicina corpora concremare noscuntur. Deus autem non ita facere consueuit. Super enim omnem intellectum sensibilemque naturam ineffabilis et incomprehensibilis substantia est. Quippe cum nulli [d 1Kb] diuinitus uisibilis habeatur, sicut beatus Paulus testatur, dicens,  Regi autem seculorum incorruptibili, inuisibili, soli Deo honor et gloria, et iterum dicit: Qui solus habet immortalitatem, lumen habitat inaccessibile, quem uidit nullus hominum, neque uidere potest . Eadem autem etiam beatus Ioannes  docet, cum dicit, Deum nemo uidit unquam, unigenitus Filius qui est in sinu Patris ipse narrauit . Ergo quoniam supra omnem sensum Deus est, uoluntate [a 1Kb] creat, non natura. Nam si natura Deus crearet et non uoluntate, infiniti mundi creati reperirentur, innumerabiles uero qui per dies singulos crearentur. Nos autem, Gentilium delirante fabula remota, diuine Scripture pareamus, que docet aperte quod Deus ea que creat, uoluntate uel imperio creat, sicut et famulus Dei Moyses docuit, cum diceret, Et dixit Deus, Fiat lux: et adiecit, Et facta est lux: et iterum, Et dixit Deus, Fiat firmamentum, et preceptum complebatur ex imperio: et iterum, Et dixit Deus, Fiant luminaria : et que ante non erant, mox efficiebantur. Pariter etiam Dauid Propheta dicit, Ipse dixit, et facta sunt; ipse mandauit, et creata sunt ; et iterum, Omnia quecunque uoluit Dominus fecit in celo et in terra, in mari et in omnibus abyssis .

XuII. Si igitur quanta uult Deus facit et creat, [b 1Kb]  impie Origenes ac nefarie [1 1Kb] fassus est, qui sic dixit, Non omnia que uoluit Deus fecit, sed ea tantum que potuit continere ac comprehendere. Qui cum hoc dixit, ademit Domino cunctorum potentiam, quasi ex parte dimidia ei faciendi potestas daretur. Nam si continendi, ac sibi que faceret subiugandi, non habet, ut ille estimat, facultatem, nec creandi quidem scilicet potestatem habebit. Nam qui creandi facultatem habet, et subiugandi sibi creata, similiter habebit. Nos igitur beato pareamus Iob, qui sic dicit ad Deum, Noui quod omnia potes, impossibile autem tibi nichil est , et pie religioseque credamus, una cum his uidelicet uiris, qui a Deo docti sunt, eo quod Deus omnia potest, et creando uoluntate creat, non natura, et quod quando uult creat, et que uult et quanta uult et qualia uult, et nichil est impossibile uoluntati eius. uoluntatem uero Dei sine principio esse dicimus, sine principio 589 enim nouit Dominus que creaturus est, et quando facturus, et quanta  et qualia creare moliatur.

XuIII. [c 30Kb] Et primas quidem dicimus fuisse creatas rationabiles substantias, que celestes habentur, et eas plurimas ac diuersas substantia pariter ac uirtute, sicut beatus Dauid eas ceteris anteponens dicit, Laudate Dominum de celis, laudate eum in excelsis. Laudate eum omnes Angeli eius, laudate eum omnes uirtutes eius . Nam cum celorum et Angelorum faceret mentionem, et potestates et excelsa nuncuparet, diuersas eorum substantias edocebat, uariasque pariter dignitates ac merita. Rursus etiam docet non eandem omnium esse naturam, cum dicit, Qui facit Angelos suos spiritus, et ministros suos ignem urentem . Ignem et spiritum cum Propheta dixisset, uariis ac diuersis usus est elementis, ut nos apertius edoceret, et ex sensibili uidelicet exemplo. Eos etiam diuersas habere substantias etiam beatus Paulus, celestes terrenis anteponens potestates, dicit, Ut in nomine Iesu  omne genu flectatur, celestium, et terrestrium, et infernorum . Infernorum enim cum dixisset, solutas animas corporibus nominauit. Porro autem docet uarias earum esse dignitates speciesque diuersas, cum dicit, Qui est imago Dei inuisibilis, primogenitus totius creature, quod in ipso creata sunt omnia, tam celestia, quam terrestria, uisibilia, et inuisibilia, siue throni, siue dominationes, siue principatus, siue potestates . Cum igitur celestia terrenis anteponeret, mox adiecit etiam homines qui in Christo creati sunt, dicens: Et ipse est caput corporis Ecclesie, qui est principium, primogenitus ex mortuis, ut fiat in omnibus ipse primatum tenens . Similiter autem etiam Dominus noster iehsu Christus docet diuersitatem substantie spirituum eorum, qui a Deo recesserunt, ex quibus solet diuina Scriptura demones appellare, et principatus et potestates, cum dicit, Hoc genus non eiicitur nisi in oratione et in ieiunio . In eo autem quod Dominus dicit, hoc genus, ostendit in  ipsis uaria esse genera substantiarum, speciesque diuersas. Hec autem omnia dixi, ut [d 1Kb] diuitias uirtutis ostenderem. Nam si omnipotens diuinitas est, necesse est etiam prediues habeatur.

XIX. Sed de inuisibilibus quidem substantiis sufficienter dictum. Nunc uero [e 1Kb] de Sole simul et Luna, ceterisque luminibus oportet exponam. Hec enim nonnulli, mentis errore decepti, animalia rationabilia esse dixerunt. Quorum dementiam etiam nefarius Origenes secutus est, qui cum uellet ex diuina Scriptura exemplum sumere, que ibi de luminaribus 590 optime dicta [f 1Kb] fuerunt, hec ipse perperam, ut sibi libitum est, ausus est uertere. Sciendum est igitur, quod diuina Scriptura nusquam eorum ueluti animalium fecerit mentionem, sed luminaria facta fuisse dixit, et ob hoc solum creata, ut super terram lucerent, et essent hominibus signa temporum, mensium, et annorum. Sin autem nobis dixerint qui erroribus fauent huiusmodi, cur non animalia sint  luminaria, et rationabilia, cum de ipsis scriptum sit hoc modo, Astra autem non sunt munda in conspectu eius , hoc est Dei, audiant a nobis quod qui hoc dixerat, non dignus erat auctoritate. Quippe cum Dominus ad ipsum dixerit, quod nichil ueri locutus es de famulo meo Iob. Tamen etiamsi a beato dictum hoc fuisset Iob, ne ita quidem firma probatio uidebatur. Neque enim ex eo quod non munda sunt in conspectu Dei, ideo dicuntur animalia, alioquin etiam menstrua mulierum ab ipsis animalia nuncupentur, et leprosa domus, quoniam ne ista quidem munda sunt apud Deum secundum legem Moysi. Multa enim eorum que sine anima sunt, ratione quadam sepe legimus immunda. Adiicit etiam Origenes illud quod a Propheta Dauid dictum est, Sol cognouit occasum suum , necnon etiam illud quod Deus dixit ad Prophetam Esaiam, [g 27Kb] Ego omnibus stellis mandaui . Hoc autem facit confirmare uolens nefandam heresim  suam. Dicit enim quod luminaria dudum fuerint intellectus et sensus, et quia negligenter uersati sunt, sua postmodum uirtute priuati, ad ignea ista damnati sunt. corpora, ut super terram luceant.

XX. Similiter autem gentilium errorem approbare desiderans sic dicit, quod ideo [a 1Kb] posuit luminaria in firmamento [b 247Kb] in signa, ut eorum huiusmodi motus nobis [1 1Kb] fata nostra significent. Discant igitur qui nefariam Origenis heresim sequuntur, non sic accipere diuinam Scripturam, neque euertere huius intellectum, ut pro allegoria scilicet utantur historia secundum uoluntatem suam. Nam cum dicentem terre audiamus Ieremiam Prophetam, Terra, terra, terra, audi uerbum Domini, scribe hunc hominem abdicatum , non ideo debemus dicere, quod quasi animali rationabilique terre Propheta precipiat. Solet etiam Dauid Propheta huiusmodi corporibus imperare, cum dicit, Laudate Dominum de terra, dracones et omnes abyssi. Ignis, grando, nix, glacies, spiritus procellarum, que faciunt uerbum eius,  montes et omnes colles, ligna fructifera et omnes cedri . Non propterea docet nos, ut hec omnia rationabilia 591 esse credamus. Sed Origenes nunc eiusque socii dimittantur.

XXI. Nos enim etiam hoc a Scriptura diuina didicimus, quod Deus celestibus cunctis rationabilibus potestatibus [c 353Kb] dedit habere liberam uoluntatem, sicut etiam hominibus in terra prestitit Nam nemo omnium qui rationem habet aut sensum, inuitus poterit Deo uel sine uoluntate seruire, sed omnes ei sponte propria scilicet obsecundant. Alioquin si id non esset, neque laudatio eos, neque uituperatio sequeretur, aut crimen, sicut et in ceteris animalibus contigit inrationalibus. Omnes igitur contrariorum capaces habentur, tam boni dico quam praui, boni quidem, cum id quod Deus uult faciunt: praui autem, quod mandata Domini minime custodiunt. Et quod Angeli celestesque uirtutes, cum Dei minime precepta contemnunt, laude potiuntur ingenti, testis est  beatus Dauid ita dicens, Benedicite Deum omnes Angeli eius, potentes uirtute facientes uerbum eius. Ad audiendam uocem sermonum eius. Benedicite Dominum omnes uirtutes eius, ministri eius facientes uoluntates eius . Ex hac igitur laudatione, id est ex obseruatione Domini preceptorum, beata scilicet uita et perpetua fruuntur. Sed sicut omnes, qui Dei faciunt uoluntatem, perenni beatitudine potiuntur, et laudes a Deo consequuntur eternas, sic et e  diuerso cuncti, qui diuina precepta contemnunt, eterna uituperatione damnantur.

XXII. Unde ille, quem diuina Scriptura Diabolum nominare consueuit, et eius pariter qui dicuntur Angeli, [d 1Kb] cum primis hominibus inuiderent, Adam dico et Eue, a beata uita, quam primum possederant, semetipsos alienarunt. Et homini quidem per deceptionem, quam ipsi penitus excogitarunt, persuaserunt peccantes, ut a mandato Dei protinus deuiaret, semetipsos autem eterno pariter supplicio subiugarunt, sicut et Dominus noster iehsu Christus docet, cum ad illos dicit, qui propinquo suo misericordiam denegarunt: Ite in ignem eternum, qui preparatus est Diabolo et Angelis eius. Esuriui enim, et non dedistis mihi manducare, et cetera . Quod autem diabolus, uel eius qui dicuntur Angeli, de creaturis celestibus sunt, 592 rationabilibusque uirtutibus, testis est beatus Petrus, cum sic dicit, Si enim Deus Angelis qui peccauerunt non pepercit .  Similiter autem et beatus Paulus docet, dicens: Nescitis quoniam Angelos iudicabimus ? Ne quis igitur arbitretur captus errore, quod isti ante peccauerunt quam hominibus inuiderent, et post illud peccatum ad decipiendos homines deuenere, sicut nefarius Origenes docebat: sed ut superius dixi, ex eo quod diabolus in serpentem transfiguratus Euam decepit. Quod autem ex illo diabolus, ueritate penitus derelicta transtulit se protinus ad mendacium, ex quo Euam, ut dixi, peremit morte peccati, testis est Dominus noster cum dicit Iudeis non credentibus sibi, uos ex patre diabolo estis, desideria patris uestri diaboli uultis facere. Ille homicida erat ab initio, et in ueritate non stetit, quia ueritas non est in eo, quando loquitur mendacium, de propriis loquitur, quoniam mendax est et pater eius . Ergo cum dixisset Dominus, quod ille homicida erat ab initio, et quod in ueritate non stetit, aperte docuit, quod ex eo diabolus a ueritate decidit, ex quo primitus per fallaciam mendacii Euam errore deceptam morte  preuaricationis occidit. Rursus etiam ideo dictum est, quod quando loquitur mendacium, de suo loquitur, quoniam primus ipse ficta fallacia etiam mendacium procreauit. Unde etiam ceteri, qui una cum ipso homini inuiderunt, ipsius diaboli angeli nominati sunt, quasi ipse primus huiusce militie caussa esset, et caput. Sed de istis quoque sufficienter dictum.

XXIII. Mundum Dominus cum crearet, celum, inquam,  et terram, et omnia que in eis sunt, solum hominem secundum imaginem suam et similitudinem fecit, sicut Moyses docet, ita dicens, Et dixit Deus, Faciamus hominem secundum imaginem ac similitudinem nostram. Et cum Moyses hoc ex persona Dei dixisset, ipse protinus adiecit dicens, Et fecit Deus hominem, ad imaginem Dei fecit eum . Utrumque Moyses unum scilicet intelligens, tam imaginem dico [1 2Kb] , quam similitudinem, imagine nominata similitudinem penitus reticuit. Alioquin si non ita esset, nunquam postea dixisset Iacobus Apostolus in Epistola sua, cum doceret non debere uti lingua ad ministerium 593 mali hoc modo, In ipsa benedicimus Domino et Patri, et in ipsa maledicimus hominibus qui secundum similitudinem Dei facti sunt . Hominem igitur Deus omnibus dominari que ipse creauit, tam in terra quam in mari, preposuit: [a 166Kb] eo quod imago ipsius est homo, sicut et beatus Paulus docet ita dicens, Nam uir quidem non debet operire caput, cum sit imago et gloria Dei . Propter quod homo in cunctis inrationalibus antefertur animalibus quibus dominatur, per hoc ipsum etiam omnium dominus effectus est. Nam inrationabilia quidem animalia, sicut Moyses docuit, ex terra et aqua creata ex eis tam animam quam corpus habent: homo autem corpus quidem uidetur cum ceteris habere commune; animam uero multo prestantiorem, sicut Moyses iterum dicit hoc modo, Et plasmauit Deus hominem de limo terre, et insufflauit in faciem eius spiritum uite, et factus est homo in animam uiuentem .

XXIu. Homo igitur ideo potior omnibus est, quoniam sensibilem et rationalem animam habere, dignoscitur, et eam liberi arbitrii. Ergo quasi prudentes Moysem audiamus dicentem, quemadmodum Deus hominem creauerit. Sic enim nobis Moyses ceterique prophete de Deo narrant, sicuti possumus intelligere. Neque enim homo est Deus, ex anima factus et corpore, ut manibus hominem formet et fingat,  uel ex ere spiritum trahens, ut in faciem eius insufflet, et sic eum uiuificet. Omnia enim per unicum uerbum et Spiritum sanctum uoluntate facit et fecit. Solent uero etiam prophete non solum hominem,  sed etiam celum et terram, et que in istis sunt precepto Dei creata, opera manuum Domini nominare. Testis est Dauid propheta ad Deum dicens, Et uidebo celos opera digitorum tuorum, lunam et stellas que tu fundasti . Et iterum, In principio tu, Domine, terram fundasti, et opera manuum tuarum sunt celi . Similiter autem et Isaias propheta ex Dei persona sic dicit, 594 Audi me, Iacob et Isrel, quem ego uoco. Ego sum ipse ego primus, et ego nouissimus, manus mea fundauit terram, et dextera mea firmauit celum . Et iterum, Sic dicit Dominus, celum mihi sedes, et terra scabellum pedum meorum. Quam domum edificabitis mihi, et qui locus requietionis mee? omnia enim ista manus mea fecit .

XXu. Est igitur homo, sicut diuina Scriptura nos docuit, corpus quidem habens ex terra, animam uero sibi creatam ex nichilo, et eam sicuti sensibilem et rationalem, sic etiam immortalem, ut utrumque nos docet Testamentum, tam nouum dico quam uetus.  Nam et Dominus noster iehsu Christus ait, Nolite timere eos qui occidunt corpus, animam autem non possunt occidere: sed potius eum timete, qui potestatem habet animam et corpus perdere in gehenna . Igneum supplicium interitum nuncupauit. Nam quomodo fieri potest, uti quod penitus perit, et nusquam prorsus constare potest, eternam perpeti ualeat ultionem, cum Dominus iterum dicat: Et ibunt isti in penam eternam, iusti autem in uitam eternam ?

XXuI. [b 1Kb] Nec dicendum est, animam partem Dei esse, sicut imprudentum et indoctorum sermo habet. Nam si hoc ita esset, nunquam Deus partem suam perenni supplicio subiugaret, sed ne peccare quidem omnino ipsa potuisset quasi pars Dei, quippe cum Deus sit immutabilis semper sicuti natura, sic etiam uoluntate. Et iterum, si anima nostra pars Dei esset, nullo penitus corporali uitio domaretur. Nam diuinitas est semper inuicta, et nulli unquam [c 1Kb] subditur uitio  corporali.

XXuII. Sicut ergo qui ita credunt, impie credere comprobantur: sic etiam illi, qui [d 528Kb] animas dicunt ante corpora factas fuisse, multum a pietate distare  inueniuntur. Unde impius Origenes, Gentilium captus errore, et ab eo nolens penitus abscedere, nouarum etiam studens auctor esse sectarum, coniecturis 595 illorum alio modo translatis edocuit, de quibus in presenti disputandum esse non arbitror, ne nos multum uerborum mittamus in syluam. Quia igitur ad confirmandam heresim suam nefariam predictus Origenes ex diuina Scriptura sumere conatur exempla, redarguamus eum, Scripturam penitus ignorasse diuinam, et eam sine sensu docuisse. Nam cum ipse diceret [1 1Kb] in principio creature initio celum cum terra creatum non esse corpus firmum, sicut hoc quod uidetur, sed omne hoc sensibilem rationalemque esse substantiam, et eam unius eiusdemque nature, in his rationabilibus sensibilibusque substantiis etiam animas hominum comprehendens, et post hec animalium, que sexta die creata sunt, faciens mentionem, in ea hominem quoque creatum reperiens, suum iam non potuit affirmare figmentum, neque propriam roborare fallaciam:  sed quasi illorum que ante docuerat penitus fuisset oblitus, inuitus fatetur animas creatas esse, et eas iterum incorporeas. Respondeant igitur nobis qui nefandam Origenis heresim uenerantur et colunt, et eius expositiones de diuina Scriptura ad celum usque summis preconiis tollere moliuntur, quomodo anime sine corporibus possint intelligi, cum Moyses nos doceat dicens, Et fecit Deus hominem, ad imaginem Dei fecit eum, masculum et feminam fecit eos . Nam hoc omnibus clare patet, quod anime sexus utriusque capaces esse non possunt, nisi sola copora, que grauiora noscuntur. Quomodo iterum et illud dictum audire [a 1Kb] poterunt sole sine corporibus anime, Crescite et multiplicamini . Siquidem, etiam secundum ipsum Origenem, incorporalium natura neque multiplicari potest, neque crescere. uel quomodo sine corporibus anime create in celis habitare poterant, cum Deus benedicens illis, quos fecerat masculum et feminam, sic  dixerit, Crescite et multiplicamini, et implete terram . Sed Origenes iterum eiusque socii dimittantur.

XXuIII. Quia igitur nonnulli sunt, qui dementia capti dicunt, quod [b 1Kb] ex una anima primi hominis Adam anima Eue mulieris assumpta sit, nonnulli etiam quod ex solo Adam cum seminis iactu in omnes qui ex eo nati fuerunt anime transmisse sint, et alii quod ex Eua sola magis anime fuere translate, et sic [c 1Kb] in parentibus ad eorum liberos deducte sint, respondendum est his hoc modo: Cur ergo Adam, qui primus de terra creatus est, secundum carnem de costa que ex ipso fuerat sublata, in spiritu Dei prophetando dicebat, Hoc nunc os ex ossibus meis, et caro de carne mea: hec uocabitur mulier, quia ex uiro suo sumpta est , nusquam fecit anime mentionem? Nam si anima quoque esset ex anima secundum illorum uanas opiniones, nunquam profecto hoc  Adam preterisset. Nam sicut os ex ossibus meis, et caro de carne mea, dicebat, sic etiam 596 anima ex anima mea dicere potuisset. Sed tantum hoc dixit quod sibi uidelicet sciebat ablatum. Porro autem consentiens Moysi etiam Zacarias propheta sic dicit, Extendens celum et fundans terram, et fingens spiritum hominis in ipso . Nam si non ex supposita materia crearetur hominis caro, sicut etiam Adam et Eue, et sic postea in ipso anima non ex supposita materia, tanquam Adam pariter et Eue, nunquam propheta Zacarias ita dixisset, Et creans spiritum hominis in ipso . Apertius autem Salomon in Ecclesiaste docet, animas a Deo prestari omnibus que ab ipso creantur ex supposita materia corporibus, solutionem humane compositionis enarrans, cum dicit, Et conuertetur puluis in terram suam, et reuertetur spiritus ad Deum qui dedit eum . Cum hoc Salomon dixisset, aperte docuit quod Deus pulueri, quem ad creandum hominem de terra  tulerat, spiritum prestitit non habenti. Ideo autem tantum spiritum ad Deum reuerti dicitur, licet utriusque sit creator Dominus, tam carnis quam spiritus, quoniam non ex supposita materia et spiritum creat, sicut et corpus: et iterum, quod una cum Deo homo uidetur operari ad natiuitatem corporis procreandi, spiritum autem solus procreat Deus, quippe cum hominum quidem sit subministrare materias, Dei autem creare hominem. Quod autem Deus est qui format ea que in uterum semina iaciuntur, sicut etiam cetera diuersa uiuificat, que ab agricolis seruntur in terram, testis est beatus Iob cum dicit ad Deum, Manus tue fecerunt me, et plasmauerunt me . Eadem etiam Dauid propheta dicit. Rursus etiam Deus Hieremie Prophete sic dicit, Priusquam te formarem, in utero cognoui te . Similiter autem Isaias Propheta de populo, qui Iacob nomine uocabatur, inter cetera etiam sic dicit: Dominus qui redemit te, et qui formauit te ex utero . Apertius autem etiam beatus Paulus ad Hebreos scribens docet,  quod non sicuti corpora ex successione descendunt, sic etiam spiritus, hoc est, nostre anime, cum dicit: Patres quidem carnis nostre habuimus eruditores, et reuerebamur, non multo magis obtemperabimus patri spirituum, et uiuemus ? Quoniam Deus cum benediceret primis hominibus, hoc est Adam et Eue, dixit, Crescite et multiplicamini, et implete terram : hac de caussa parentes patres carnis Apostolus nominauit, et quoniam non ex supposita materia creatas a Deo animas habemus, ideo Deum patrem [d 1Kb] spiritum appellauit. Cuncta igitur sicut primitus creata sunt, sic etiam per dies singulos procreantur, alia quidem ex supposita materia, sicut animalium irrationalium anime, alia autem non ex supposita, sicut hominum anime. Sed et de anima nobis sufficienter dictum.

XXIX. Illos igitur primos homines, Adam dico et Euam, licet [e 443Kb] immortales secundum animam creatos  esse dixerim, mortales uero secundum corpus, 597 nunquam tamen mortem gustassent, [a 1Kb] siquidem mandatum Dei seruare uoluissent, sicut beatus Enoch meruit. Hic namque licet mortalis esset, tamen translatus est, ut mortem penitus non uideret. Quod autem mortales secundum corpus creati sunt Adam et Eua, ut dixi, testis est Moyses cum dicit, Et plantauit Deus paradisum in Eden ad orientem, et posuit ibi hominem quem plasmauit, et produxit adhuc de terra omne lignum pulchrum ad uisum, et bonum ad edendum, et lignum uite in medio paradisi, et lignum ad cognoscendum bonum et malum . Nunquam uero Deus lignum uite in paradiso plantasset, si quidem Adam immortalis secundum carnem creatus fuisset. Rursus autem si Adam et Eua immortales essent secundum carnem creati, nunquam audissent a Deo, Crescite et multiplicamini, et implete terram . Nam qui manducare, et bibere, et coire, crescere, et terram implere iussi sunt, hi penitus immortales esse non poterant, sicut etiam Dominus noster  iehsu Christus docens Sadduceos dicebat, Filii seculi huius nubunt et traduntur ad nuptias. Illi uero qui digni habebuntur seculo illo et resurrectione ex mortuis, neque nubent, neque ducent uxores. Neque enim ultra mori poterunt: equales enim Angelis sunt .

XXX. Probatum est sufficienter, ut reor, hominem secundum carnem creatum esse mortalem, aperte Domino docente, mortales esse eos qui coitu tali nuptiisque letantur. Unde Enoch qui placuit Deo, postquam diuersis ex uxoribus liberos procreauit, translatus est, ut mortem penitus non uideret, sicut etiam beatus Paulus Hebreis scribens dicit, Fide Enoch translatus est, ne uideret mortem , nam ante translationem Deo placuisse perhibetur. Sic igitur possumus dicere etiam de Adam et Eua, quod si preceptum Dei mandatumque seruassent, etiam post liberorum procreationem, gustato ligno uite, immortales iugiter permansissent, non egentes  in posterum uictus, et incrementi uel nuptiarum. Sin uero quidam imperitia capti in eadem perseuerant, dicentes quod Adam et Eua, semel accepta licentia comedendi ab omni ligno quod erat in paradiso, preter unum tantum quod a Deo fuerat interdictum, cum inter omnia etiam de ligno uite comedissent, immortalitatem consequerentur, discant quod qui immortalis factus est, cibo penitus non eget. Adam igitur et Eua siquidem immortales naturaliter essent, nunquam de ligno gustassent, quod a Deo prohibitum fuerat, quippe cum immortales desiderium esce non habeant, sicut etiam beatus Paulus testatur hoc modo, Non est regnum Dei cibus et potus . Regnum  autem Dei mortalium non est, sed immortalium, sicut etiam Dominus noster iehsu Christus docuit 598 dicens, Qui autem digni habebuntur seculo illo et resurrectione ex mortuis, neque nubunt, neque ducunt uxores, neque enim ultra mori poterunt, equales enim Angelis sunt . Adam igitur et Eua, si quidem mandatum Dei seruassent, nunquam profecto gustassent mortem. Mandato autem minime seruato, non ex immortalibus mortales facti sunt, sed cum mortales essent, promissa sibi a Deo immortalitate semetipsos alienarunt. Unde Adam audiuit a Deo, Terra es, et in terram ibis , id est, corruptibilis es, et in corruptelam ibis, cum iam indignus esset de ligno uite manducare, et perpetuo uiuere. Ut autem rursus dicam quod Adam et Eua, si in seruando mandato Dei perseuerassent, non habuissent discretionem manducandi de-ligno uite, usque ad illud uidelicet tempus, quo Deus ipsis reuelaturus erat: qua ex caussa etiam a ceteris lignis fuerat separatum, cum in medio esset paradisi positum, ubi etiam lignum  illud, quod scientiam habebat boni et mali, fuerat constitutum, ut interdictum lignum tangere metuentes, etiam a licito cauerent manducare. Nam hoc etiam Deus aperte docuit, dicens: Ecce Adam factus est quasi unus ex nobis ad cognoscendum bonum et malum. Et nunc ne forte tendat manum, et tollat de ligno uite, et comedat, et uiuat in eternum . In quo dixit Deus, Ecce factus est cognoscens bonum et malum: et, nunc ne forte tendat manum, ostendit quod antequam experiretur mali scientiam, non poterat ex semetipso intelligens acceptum de ligno uite sumere. Et non mirum, cum etiam Adam dixerit, cum de uxore prophetaret hoc modo, Hec uocabitur mulier, quia ex uiro suo sumta est, et propter hoc derelinquet homo patrem et matrem, et adherebit uxori, et erunt ambo in carne una .

XXXI. Non solum hoc, sed etiam cum audissent Deum sibi dicentem Adam et Eua, Crescite et multiplicamini, et implete terram; ante inobedientiam quid  esset liberorum creandorum cupiditas, penitus ignorabant. Dicit enim Moyses, Erant autem ambo nudi, tam Adam, quam uxor eius, et non erubescebant . Non Moyses hoc dixit, quasi illi incontinentie cecitate decepti, pudorem spernerent nuditatis: sed ostendit eos tanquam infantes necdum cupiditatem ceundi habere. Unde post preuaricationem nuditate perspecta, non totius dico corporis, sed illius partis, quam etiam Cham Ne dormiente uiderat, tunc demum creandorum liberorum cupiditatem adepti, et intelligentes nuditatem suam, ficorum foliis uerenda texerunt.

XXXII. [b 1Kb] Deus igitur consulens hominibus, cum  sciret eos ad malitiam pronos, et 599 uoluptatum ac desideriorum carnis amatores, et uellet ad honestam potius reuocare uirtutem, [a 1Kb] sinit usque ad tempus aliquod dominationi mortis addici. Quippe cum nichil aliud nosset tam facile homines cercere posse quam mortem, mortis enim metu plerumque multi a malitia penitus abstinere noscuntur. Unde mundane leges non aliter possunt pleraque hominum uitia resecare, nisi interminatione mortis et pene. Omnes enim huiusce uite communis amore detenti, cauent peccatorum prestare caussas, ne carere ea delinquentes propria uoluntate credantur. Non igitur hominibus mortem datam pro malorum uice dicimus, sicut ratiocinantur indocti, sed ad [b 1Kb] delendam mortis prauitatem. Nam si uicturi perpetuo homines essent, nunquam profecto eorum malitia finiretur. Rursus etiam cur pro malorum uicissitudine mortem datam esse credam, cum si quis centum homines fere uel amplius occiderit, tot et tantis homicidiis exequare nullam ualeat ultionem?

 XXXIII. Non igitur malignis tantum hominibus, ad delendam eorum prauitatem, bona mors esse dicitur, sed etiam iustis utilis. Sicut enim malus peccare desinit hac luce priuatus, sic etiam iustus dormiens assiduis [c 1Kb] impugnationibus, afflictionibus, et miseriis animi liberatur. Soluto enim proprio corpore iusti anima ultra nullis postea premetur angustiis, non miseriis animi subiacebit, non necessitates uidebit, non persecutiones sustinebit, non ultra insurgentia sibi carnis uitia patietur, non ultra urgebit in dies singulos agmen suggestionum malarum, non ad luctam nudabitur. Nihil secum trahens secularium sollicitudinum, non carnis maceratur abstinentia caussa certaminum, non ultra certat, non cursu contendit aut cestu, non iam luctatur cum principatibus ac potestatibus, spiritibusque nequitie, sed stadium ei solutum est, certamen destitit, et adepta uictoria ad percipiendam coronam iustitie protinus properat, beatam in celis et [d 1Kb] eternam metam consequi, cum  receperit immortalem carnem suam. [e 1Kb] Idem autem et beatus Paulus talia bella perspiciens, que ab inuisibilibus inimicis iustis hominibus indicuntur, metuens ne quorundam forte prudentiam aut malitia commutaret, aut dolus sanam falleret mentem, prouocande uirtutis gratia, suadebat ut omnes hanc uitam spernerent temporalem, utique sic dicens, Audentes igitur semper, et scientes, quoniam dum sumus in corpore, peregrinamur a Domino . Unde peregrinari uolens a corpore, et finem imponere properans certamini suo, et in presentiarum esse cupiens apud Deum, uociferatur dicens: Ego enim iam delibor, et tempus resolutionis mee instat. Certamen bonum certaui, cursum consummaui, fidem seruaui, in reliquo reposita est mihi iustitie corona, quam reddet mihi Dominus in illa die iustus iudex, non solum autem mihi, sed et omnibus 600 qui diligunt aduentum eius . Solet etiam beatus Iob malorum omnium solutionem mortem sepius appellare, cum dicit, [f 1Kb] Mors uero requies: conclusit enim Deus contra ipsum.

 XXXIu. Sin autem nonnulli dicere uoluerint, Quomodo fieri potest ut mors homini requies sit, cum beatus Dauid dixerit, Mors peccatorum pessima ? discant non ideo sic dictum esse, mors peccatorum pessima, quasi [g 1Kb] peccatis etiam terminus imponatur ac finis, sed quod post mortem delictorum suorum caussa grauissimas ipsi subeunt ultiones. Similiter autem beatus Iob sicut requiem, sic etiam somnum mortem nominare consueuit, cum dicit: Quare ubera suxi? nunc utique dormiens quiescerem, et somni securitate fruerer cum regibus consiliariis terre, qui gloriabantur in gladiis, aut cum principibus,  quibus multum fuit aurum . Porro Esaias Propheta, cum iussus a Domino regem Babylonis mortuum lamentaretur, communem hanc et temporalem mortem somnum nominauit, dicens, Omnis terra clamat cum letitia, et ligna Libani supra te gratulata sunt, et cedri Libani dicent, Ex quo tu dormisti, non ascendit qui succidat nos. Infernus ab imis amaritudine captus est occurrens tibi . Pariter etiam Daniel Propheta dicit, Et multi dormientium in terra e puluere surgent, isti in uitam eternam et isti ad opprobrium et ad confusionem eternam . Idem autem etiam beatus Paulus docet cum dicit, Nolumus autem ignorare uos, fratres, de dormientibus, ut non contristemini sicut et ceteri qui spem non habent. Si enim credimus quod iehsu mortuus est, et resurrexit, ita et Deus eos qui dormierunt per Iesum adducet cum eo . Multis igitur testibus edocti, quod mors ista communis mala non sit, iam longe ualere dicamus qui mortem malam appellant.

 XXXu. Dicimus autem quod in bonum Deus prestitit primo homini Adam sudores pariter ac labores, quos de terra pateretur, quippe cum non aliter inuisibiles inimicos, contra quos habemus continuam luctationem, ueneranda fide superare possimus, nisi corporis laboribus fatigati. His enim docemur per diuinam Scripturam nosmetipsos hostium fallacia liberare, et aut saluam custodire uirtutem, aut amissam perinde [h 1Kb] renouare. Sic enim beatus Dauid uirtutem quam perdiderat recuperare festinans, docet dicens, Sacrificium Deo spiritus contribulatus, cor contritum et humiliatum Deus non spernet . Et iterum, Laboraui in gemitu meo, lauabo per singulas noctes lectum meum, in lacrymis meis stratum meum rigabo . Et iterum, Genua mea infirmata sunt pre ieiunio, et caro mea mutata est propter oleum . Docens etiam quemadmodum uirtutem seruare debeamus, dicit, Ego autem cum mihi molesti essent, induebam me cilicio, et humiliabam in  ieiunio animam meam . Similiter autem Dominus noster iehsu Christus discipulos suos docebat non aliter aut saluam, ut dixi, seruari, aut perditam reuocari 601 posse uirtutem, nisi per labores corporis et dolores. Sic enim ait, Ingredimini per angustam portam, quia lata porta et spaciosa uia que ducit ad interitum, multi sunt qui ingrediuntur per eam: quia angusta porta et arcta uia que ducit ad uitam, et pauci sunt qui inueniunt eam . Ideo et beatus Paulus cum rogaret Dominum, ut ab ipso penitus ille discederet, qui stimulum carnis infigere conabatur, non impetrauit, sed magis audiuit a Domino, Sufficit tibi gratia mea, uirtus enim in infirmitate perficitur . Unde letus postea dicebat, Libenter ergo gloriabor in infirmitatibus meis, ut inhabitet in me uirtus Christi. Propter quod placeo mihi in infirmitatibus meis, in contumeliis, in necessitatibus, in persecutionibus, et angustiis pro Christo. Cum enim infirmor, tunc potens sum. Ideo autem docens, dicit,  Propter quod non deficimus. Sed licet is qui foris est noster homo corrumpatur: tamen is qui intus est renouatur de die in diem. Nam quod in presenti est momentaneum et leue tribulationis nostre, supra modum in sublimitate eternum glorie pondus operatur in nobis, non contemplantibus nobis que uidentur, sed que non uidentur. Que enim uidentur temporalia sunt: que autem non uidentur eterna sunt . Sic igitur dicimus primos homines, Adam et Euam, a peccato suo fuisse saluatos per labores corporis et dolores, quos eis Dominus prestiterat, pro beneficio scilicet animarum. Unde postea nusquam facit  eorum diuina Scriptura, quasi peccauerint, mentionem.

XXXuI. Quod autem Deus dimiserit eis peccatum, sicut etiam Cain qui primum peccauerat indulsit, cum dixisset ad eum, Peccasti, quiesce: ad te reuersio eius, hoc est peccati, et tu dominaberis ei , aperte Moyses ostendit per humanitatem seu misericordiam, quam Deus ipsis postea libenter indulsit. Quid enim dicit Moyses? Et fecit Dominus Deus Adam et uxoris eius tunicas pelliceas, et uestiuit eos . Nam si Dominus ipsis peccatum non dimisisset, nunquam profecto per semetipsum uestiret eos tunicis, [a 1Kb] quibus illis ipse perfecerat. Ne quis igitur easdem pelliceas tunicas quas habuerunt, humanum corpus existimet, [b 2Kb] sicut impius Origenes exposuit. Nam ante istas quas dixi pelliceas tunicas ipse Adam carnem habere se docuit dicens, Hoc nunc os ex ossibus meis, et caro de carne mea . Pelliceas igitur tunicas datas a Deo fuisse dicimus propter asperitatem uite, uel quod tanquam se  exercentibus ad uirtutem 602 eas dabat que congrue uidebantur, ut discerent non aliter posse uincere inuisibiles inimicos, nisi laboribus corporis. Et quod post preuaricationem, quam in paradiso admiserat, perseuerauit iam in posterum usque ad finem uite sue obtemperans Deo, testis est Salomon, cum de sapientia eius, que ipsum in timore Dei seruauit, diceret hoc modo, Hec primum fictum patrem orbis terrarum, cum solus creatus esset, custodiuit, et liberauit a delicto, [c 1Kb] dedit autem et fortitudinem dominandi omnibus . Similiter autem etiam de salute Eue beatus Paulus docens ita dicit, Adam enim primus formatus est, deinde Eua, et Adam non est seductus, mulier autem seducta in preuaricatione fuit. Saluabitur autem per filiorum generationem, si permanserint in fide et [d 1Kb] discretione et sanctificatione cum sobrietate .

XXXuII. Quod dixit, per filiorum generationem, cum filiorum generatione significauit. Solet enim diuina  Scriptura prepositiones plerumque mutare. Testis est Patriarcha Ioseph de somnio ad Eunuchum dicens, Non per Deum explanatio eius , id est, non a Deo. Similiter autem etiam beatus Paulus cum ad Hebreos scriberet, dicit, Per quem etiam fecit secula , pro eo quod est, cum quo etiam fecit secula. Neque enim subministratorem dicimus Patris esse Filium, propter hoc dictum quod est, per quem etiam fecit secula, sed magis cooperatorem. Non ergo Eua propter liberos saluabitur suos, neque eius soboles matris caussa  damnabitur, aut patris Adam, sicut imprudentium estimat opinatio. Nam unusquisque hominum, quasi liberi arbitrii sit, ex suorum qualitate gestorum, aut laudandus nimis, aut uituperandus habebitur. Simili modo etiam in die iudicii, aut iustificandus erit, aut supplicio subiugandus, sicut et beatus Paulus docet ita dicens, Omnes enim nos manifestari oportet ante tribunal Christi, ut referat unusquisque propria corporis prout gessit, siue bonum siue malum .

XXXuIII. [e 2Kb] Quod autem liberi non pro parentibus puniantur, neque parentes pro liberis, aperte rursus edocuit Deus, cum ad Moysen prophetam diceret, Non morientur patres pro filiis, neque filii pro parentibus: unusquisque in peccato suo morietur . Porro autem arguens Deus imprudentiam filiorum Isrel, eo tempore quo apud Chaldeos secundum scelera sua captiui erant, et causabantur non de se penitus, sed de parentibus suis, quasi illi totius eorum 603 nefandi sceleris fuissent caussa, Deum de captiuitate sua criminabantur iniuste, cum  dicerent, uia Domini non est recta, quoniam patres nostri comederunt uuam acerbam, et filiorum dentes obstupuerunt, dicit ad eos per Ezechiel Prophetam, uiuo ego, dicit Dominus, si ultra fuerit iam dicta parabola ista in Isrel, quoniam omnes anime mee sunt, sicut anima patris, sic et anima filii mee sunt: anima que peccat, ipsa morietur . Et iterum, Filius, inquit, non accipiet iniquitatem patris, neque pater accipiet iniquitatem filii . Et iterum, Unumquemque uestrum secundum uiam suam iudicabo uos, domus Isrel, dicit Dominus . Cum dixisset Deus, uiuo ego, si ultra fuerit dicta parabola ista in Isrel , aperte docuit non eos in eadem imprudentia permanere.

XXXIX. Post hec igitur Dei testimonia, insaniunt qui per unum hominem Adam omnem orbem terrarum iniquitatis flagitiorumque condemnant. Nam qui hec dicunt, aut iniustum Deum pronuntiant, aut certe  Deo diabolum estimant fortiorem, eo quod naturam, quam Deus creauit bonam, eam diabolus per preuaricationem Adam et Eue malam potuerit efficere, si quidem preuaricatione primi hominis Adam, et eius uxoris Eue, omnes homines peccato obnoxii sunt, semetipsos profecto debent agnoscere esse cupidos delictorum, quippe cum sint ipsi uoluptatum amatores, et carnis, non debent eorum caussas aliis adnectere, quorum ipsi uidentur fuisse auctores. Aut certe dicant nobis qui sese esse prudentes existimant, neque ea que dicunt intelligere possunt, neque  de quibus disputant sentire noscuntur, cur Adam et Eua, cum primo ceciderint, secundo cadere minime apposuerunt, si eorum natura ex preuaricatione facta peccatrix a malis se penitus abstinere non poterat. Neque enim meminit usquam diuina Scriptura quasi ipsi secundo peccauerint, sicuti de Cain, quod secundo peccauit, narrare non distulit. Quippe cum etiam de Abel, quod a peccatis fuerit alienus, aperte docuerit. Quid uero etiam de Enoch atque Elia dicent, quod cum bene placuissent Deo, translati sunt, ut mortem penitus non uiderent, non ab Adam preuaricatione prohibiti permanere immortales, cum per eosdem clare docuerit Unigenitus Deus ante carnalem aduentum suum spem ipsam resurrectionis? Quid etiam de Ne dicent, quem Deus iustum esse testatur? nec non etiam cum suis omnibus hic eamdem salutem meruit, quam nos quoque per baptisma promeremur, sicut beatus Petrus in sua Epistola docet, cum dicit, In quo et his qui in carcere erant spiritibus ueniens predicauit, qui increduli  fuerant aliquando, expectabat Dei patientia in diebus Ne, cum fabricaretur arca, in qua pauci, id est, octo anime salue facte sunt per aquam, quod et uos nunc simili forma saluos facit baptisma .

XL. Sin uero, ut ipsi asserunt, propter peccatum Adam moriuntur infantes, dicant nobis cur statim baptizati mortem gustare permittuntur? 604 Quippe cum omnes qui baptizati sunt, et propter hoc filii Dei facti, peccatum habere non a 1Kb] possunt. Et si quidem propter peccatum Adam baptizantur infantes, qui ex parentibus Christianis nati sunt, baptizari minime [b 1Kb] debebunt, et quasi sancti perinde haberentur, quia de parentibus sunt fidelibus procreati, sicut beatus Paulus docet hoc modo dicens, Alioquin filii uestri immundi sunt, nunc uero sancti sunt . Similiter autem etiam beatus Ioannes dicit de procreandis filiis, quia simul atque nascuntur inluminationem sanctificationis ab Unigenito  uerbo percipiunt, cum dicit, Erat lux uera, que inluminat omnem hominem uenientem in mundum . Baptisma igitur infantes non propter peccata percipiunt, sed ut spiritalem procreationem habentes, quasi per baptisma in Christo creentur, et ipsius regni celestis participes fiant, sicut beatus Paulus docet hoc modo, Si qua in Christo noua creatura . Et iterum, Sin autem filii et heredes, heredes quidem Dei, coheredes autem Christi . Unde Cornelius, qui testimonio Dei iustitia nitebatur, quippe baptisma spiritus sicut et Apostoli perceperat, et sancti Spiritus particeps erat, quo in se inhabitante peccatum penitus habere non poterat, necessario tamen etiam illo baptismate, quod per aquam traditur, dignus habitus est, ut secundum beatum Paulum complantatus propter mortem similitudinis Christi, etiam ipsius resurrectionis coheres existeret.

XLI. Quia igitur quidam Scripturarum inscientia diuinarum, in nefariam et iniustam de Christo uocem  audent erumpere, asserentes eum pueros minime baptizatos [c 1Kb] eterni ignis pene deputare, qui assolet in Scripturis gehenna nominari: discant ex diuinis Scripturis, quod ignis eterni pena innocentibus, ac penitus peccatum ignorantibus, preparata non sit, sed eis qui legem Dei preuaricati noscuntur, sicut beatus Paulus docet hoc modo, Scimus quoniam quecunque lex loquitur, his qui in lege sunt loquitur . Et iterum, Per legem enim cognitio peccati . Et iterum, Ubi enim non est lex,  nec preuaricatio . Et iterum, Peccatum autem non imputatur, cum lex non est . Et iterum, Sine lege enim peccatum mortuum est, ego autem uiuebam sine lege aliquando . Similiter et Deus Moysi de iuuenibus legem condens dicit, uiuo ego, et uiuit nomen meum, et impleuit gloria Domini omnem terram, quia omnes uiri qui uident gloriam meam, et signa que feci in Aegypto, et in deserto isto, et [d 1Kb] tentauerunt me decies, et non audierunt uocem meam, quoniam non uidebunt terram quam iuraui patribus eorum, nisi filii eorum qui sunt mecum hic hodie, quicunque nesciunt bona nec mala, omnis iuuenis expers, his dabo terram . Pariter etiam Dominus noster iehsu Christus de paruulis docet, quod ab omni peccato sint alieni, cum dicit, Amen dico uobis, nisi conuersi fueritis, et efficiamini sicut paruuli, non intrabitis in regnum celorum . Et iterum ad discipulos suos dicit, Sinite paruulos uenire ad me, 605 et nolite prohibere eos, talium enim est regnum Dei. Amen dico uobis, quicunque  non acceperit regnum Dei sicut paruulus, non intrabit in illud. Similiter autem etiam beatus Paulus dixit, Nolite pueri effici sensibus, sed malitia paruuli estote . Et iterum de Esau et Iacob docet sic dicens, Cum necdum nati essent, nec aliquid fecissent boni uel mali . Pueri igitur, sicut ipsa diuina Scriptura perdocuit, quasi penitus innoxii, neque malitiam prorsus experti, boni etiam, uel mali discretionem ignorantes, ignis eterni pene minime mancipantur, quippe cum ignis eternum supplicium impiis et peccatoribus preparatum est. Sed et isti quidem cum sua imperitia dimittantur.

XLII. Rursus autem docentur, quod in nouissimo dierum unigenitus Deus uerbum, uoluntate Patris et Spiritus sancti, complacuit homo fieri. Et quod uoluntate Patris factus est, aperte docuit beatus Paulus ita dicens, At ubi uenit plenïtudo temporis, misit Deus Filium suum factum ex muliere, factum sub lege, ut eos qui sub lege erant redimeret, et adoptionem filiorum  reciperemus . Et quod etiam Filius uolens factus est homo, similiter beatus Paulus edocuit dicens, Qui cum in forma Dei esset, non rapinam arbitratus est esse se equalem Deo, sed semetipsum exinaniuit formam serui accipiens . Et quod uoluntate pariter Spiritus sancti factus est homo, testis est Angelus, qui uirgini Marie euangelizauit, sic dicens, Spiritus sanctus ueniet super te, et uirtus altissimi obumbrabit te. Ideo quod nascetur sanctum, uocabitur Filius Dei . Et iterum in somnis idem Angelus ait ad Ioseph, Nam quod nascetur ex ea de Spiritu sancto est . Similiter autem beatus Mattheus dicit, Inuenta est in utero habens de Spiritu sancto .

XLIII. Factus igitur homo unigenitus Deus uerbum, ex Maria quidem semper uirgine corpus accipiens, [e 1Kb] animam rationabilem sibi creando, eius substantie [f 1Kb] cuius nostra est, ex ipsa semper uirgine nascitur homo, sicuti Isaias prophetando dixit, Ecce uirgo in utero accipiet et pariet filium . Semper autem uirginem dixit sanctam Mariam, quoniam sicut uirgo concepit, sic etiam uirgo permanens peperit. Nam quomodo signum quod datum est a Deo Achaz uerum erit? Si igitur non permaneret uirgo post partum, et quod uirgo concepit, minime credendum est. Quid enim dicit Euangelista de Ioseph? Et non cognouit eam donec peperit filium suum , id est, non nouerat certius quod ipsa erat uirgo, que Christum paritura predicta est, nisi post partus editionem documenta uirginitatis  eius manere agnouisset intacta. Necnon etiam ex consequentibus et adnunciis Christi signis, Angelis, stella, Simeone, 606 Anna uel Magis, admonitione quoque Angeli, qui ad ipsum locutus est hoc modo, Surge, accipe puerum et matrem eius . Non dixit uxorem tuam, ut scire posset quod Christi caussa uirgini Marie datus fuerat ut minister. Unde Dominus signum uirginitatis confirmare uolens, post resurrectionem a mortuis, clausis ad Apostolos ingressus est ostiis, ostendens se ossa et carnem habentem.

XLIu. Propterea autem Christus proficiebat etate et sapientia, ut probaretur quod uere factus homo fuerit, sicut Lucas Euangelista docet cum dicit, Puer autem crescebat et confortabatur, plenus sapientia, et gratia Dei erat super ipsum . Et iterum, Et iehsu proficiebat sapientia et etate . Si igitur iehsu Christus animam non habuisset, [a 107Kb] sicut nefarii estimant Arriani, aut rursus animam quidem habuisset, et non tamen rationabilem, [b 111Kb] sicut Apollinaris  definiuit insaniens, nunquam profecto sapientia proficere poterat. Quippe cum caro sine anima sapientia proficere non possit. Sed neque Dei unigenitus Filius indiget augmento sapientie, cum ipse sit totius nostre sapientie distributor.

XLu. Quod autem sicut corpus, sic et animam Dominus noster iehsu Christus habuit, aperte nos docent Euangeliste, dicente Angelo ad Ioseph, cum esset in Aegypto, Surge et accipe puerum et matrem eius, et uade in terram Isrel, mortui enim sunt qui querebant animam pueri . Et iterum, quando Dominus noster iehsu Christus aiebat, Nunc anima mea conturbata est , et iterum, Tristis est anima mea usque ad mortem , et iterum, Sicut nouit me Pater, et ego noui Patrem, et animam meam do pro ouibus , et iterum, Propterea me Pater diligit, quia ego pono animam meam, ut rursus eam recipiam. Nemo tollit eam a me. Sed ego pono eam sponte; potestatem habeo  ponere eam, et potestatem habeo iterum accipere eam . Similiter et beatus Petrus, testimonium Dauid prophete ad Christum referens, ita dicit ex persona ipsius Christi, Quoniam non derelinques animam meam in inferno, neque dabis sanctum tuum uidere corruptionem .

XLuI. Per multa igitur testimonia docet diuina Scriptura quod unigenitus Dei Filius factus est homo. Et primum quidem, ut humilitatem doceret celestes uirtutes, ac terrestrem hominem nunquam debere superbie uitio laborare, sicut diabolus et eius Angeli, ut de cetero uidentes [c 1Kb] filium hominis formam serui habentem, nunquam in sensum superbie uenire cogitarent, sicut beatus Paulus docet cum  dicit, Hoc enim sentite in uobis, quod et in Christo Iesu, qui cum in forma Dei esset, non rapinam arbitratus est esse se equalem Deo, sed semetipsum 607 exinaniuit formam serui accipiens . Et qualem istam formam? Non celestium uirtutum dicit, sed terreni hominis, que omnibus rationabilibus substantiis habetur humilior, quasi que ex anima rationabili et terrestri corpore sit creata. Unde adiicit dicens, In similitudinem hominum factus, et habitu inuentus ut homo, humiliauit semetipsum factus obediens usque ad mortem . Et ipsius iterum mortis qualis? que apud homines omnibus deterior est. Namque adiicit dicens, mortem autem crucis .

XLuII. Ne quis autem, audiens beatum Paulum dicentem quod humiliauit se usque ad mortem, passionem crucis Deo adnectat, sicuti [d 1Kb] nefarii faciunt Arriani. Sine passione enim unigenitus Deus est, ac penitus passioni subiacere non potest. Quecumque igitur de Christo humilia uerba dicuntur, hec omnia  adnectenda sunt serui forme.

XLuIII. Postea autem, ut ostenderet quantam haberet circa sua opera dilectionem, cum Dominus esset, maluit accepta serui forma fieri tanquam unus ex nobis. Et iterum, quod homo factus pro impiis et peccatoribus obire mortem dignatus est, sicut beatus Paulus docet cum dicit, Ut quid enim Christus, cum adhuc infirmi essemus secundum tempus, pro impiis mortuus est? uix enim pro iusto quis moritur. Nam pro bono forsitan quis et audeat mori. Commendat autem suam caritatem Deus in nobis, quoniam cum adhuc peccatores essemus, Christus pro nobis mortuus est . Similiter autem, quod etiam his qui credunt in ipsum, spiritalem adoptionem filiorum largitur et donat, et efficit regni sui celestis heredes, sicut ipse Dominus noster iehsu Christus [e 1Kb] docens dicit, Amen, amen dico tibi, si quis non denuo natus fuerit, non potest uidere regnum Dei . Unde [f 1Kb] infantes, quia in peccatis sunt, merentur  etiam baptismatis gratiam, ut in Christo noua generatione creati, etiam regni eius coheredes efficiantur, secundum beatum Paulum, Si qua in Christo noua creatura .

XLIX. Nam propterea etiam uirtutes celestes per solam fidem creantur in Christo, quia et istas quoque omnes in semetipso renouauit, et propter hoc enim qui in Christo credunt, noua creatura dicuntur, quia Unigenitum Deum uerbum similiter cum serui forma quam habet, uenerantur et colunt. Quod autem create sunt celestes uirtutes in Christo, testis est beatus Paulus dicens, Instaurare omnia in Christo, que in celis et in terra sunt in ipso . Rursus etiam sicut caput Ecclesie dicitur, sic etiam  celestium uirtutum omnium caput esse monstratur. Quid enim dicit beatus Paulus? 608 Quia in ipso inhabitat omnis plenitudo diuinitatis corporaliter, et estis in illo repleti, qui est caput omnis principatus et potestatis . Et iterum, propterea factus est homo, ut damnato in carne peccato, relinqueret nobis exemplum quemadmodum quisque debeat carnalibus superatis uitiis non ultra diaboli fallaciis decipi. Et iterum, ut per serui formam mediator sibi et Patri et Spiritui sancto et sese dignis, sic in perpetuum eos custodiat pacis uinculo, sicut beatus Paulus docet hoc modo, Quia in ipso complacuit omnem plenitudinem [a 1Kb] habitare, omnia in ipsum pacificans per sanguinem crucis eius, siue que in terris, siue que in celis sunt .

L. Sicut igitur tantorum bonorum ipse caussa omnibus credentibus fuit, sic etiam non credentibus fit iustus retributor. Ideo igitur per multa testimonia nos docent diuine Scripture, quod nolit Deus mortem impii et peccatoris, nisi ut conuertatur et uiuat.  Quamdiu igitur sumus in hac uita, possumus penitentiam agere, et futuram illam beatam uitam sempiternam mereri. Neque enim iam post corporis solutionem penitentie relinquitur locus, cum Dauid propheta sic doceat dicens ad Deum, Quia non est in morte qui memor sit tui, in inferno autem quis confitebitur tibi ? Et iterum, Non mortui laudabunt te, neque omnes qui descendunt in infernum . Quod autem Christus iudicaturus sit uiuos ac mortuos, docet aperte beatus Paulus sic dicens, Omnes enim nos manifestari oportet ante tribunal Christi, ut recipiat quisque propria corporis prout gessit, siue bonum siue malum . Ideo enim dicitur Christus in dextera Patris sui sedere quasi iudex tam uiuorum quam mortuorum, et quod Pater neminem iudicat, sed omne iudicium Filio dedit, aperte Dominus noster iehsu Christus edocuit.

LI. Rursus etiam docemur quod resurgant mortui in eadem carne, in qua etiam in utero matris formati  sunt, in corpore pariter ac figura, sicut beatus Paulus ad Corinthios scribens dicit, Sed dicit aliquis, Quomodo resurgent mortui? quali autem corpore uenient? Insipiens, tu quod seminas non uiuificatur, nisi prius moriatur, et quod seminas, non corpus quod futurum est seminas, sed nudum granum, puta tritici aut alicuius ceterorum. Deus autem dat illi corpus sicut uoluit . Hoc cum Apostolus dixisset, quod Deus dat illi corpus, [b 13Kb] non sicut uult, sed sicut uoluit, ostendit quod sicut a principio creatus est homo, sic etiam in resurrectione resurget, neque habitu, neque corpore permutato, sicut Dominus noster iehsu Christus, postquam resurrexit a mortuis, [c 483Kb] nec corpus nec figuram penitus immutauit. Nam sicut granum 609 frumenti amisso corpore suo nudum seminatum et mortuum, sic iterum cum eodem corpore quod amiserat resurgit: sic etiam homo in resurrectione mortuorum, etsi truncatus  aliqua corporis parte mortuus est, tamen sicut primitus in utero matris sue creatus est, sic in ipso corpore ac figura resurget, sicut beatus Paulus iterum docet hoc modo, Nam et qui sumus in tabernaculo, ingemiscimus ingrauati eo quod nolumus exspoliari, sed superuestiri, ut absorbeatur quod mortale est a uita . Et iterum, Oportet enim corruptibile hoc induere incorruptelam, et mortale hoc induere immortalitatem . In eo quod dicit Apostolus quod nolumus exspoliari, sed superuestiri, ostendit quod nunc unusquisque nostrum habet corpore et carne uel figura indutus uitam et gloriam et incorruptelam, ut sicut ferri materia candens, gloria ignis induta, naturam propriam minime commutat, sic etiam sancti celesti gloria induti, quod habent in hac uita corpus et figuram non deponunt: sicut etiam Dominus noster iehsu Christus in monte gloriam induens, quod erat homo minime commutauit. Sed hec de probanda fide diuine Scripture testimoniis sufficienter nobis dicta.

 LII. Quoniam igitur qui Arrii uel Eunomii nefandas hereses sectantur et dogmata, ad blasphemandum Unigenitum filium Dei per dies singulos suas acuunt linguas, edocti semper diuine Scripture simplicitatem adulterare, et uerbis quibusdam peruersis, que ex communibus descendere sensibus consuerunt, contaminare similiter ueritatem, ut ex parte syllogistica sophismatum nefandam heresim suam confirmare uideantur, sophisticas nobis de Deo interrogationes pretendunt, a substantia Patris Unigenitum Filium alienare conantes, necessarium duco ex hisdem communibus sensibus eorum heresim nefandam destruere: ut ex quibus probationem habere se putant, ex hisdem etiam ipsis redarguantur. Et priusquam incipiam enumerare eorum de Filio aduersus nos interrogationes, quas ingentes et arduas arbitrantur, ad ipsos uolo dicere, quia quodcumque fari uolueritis de Natiuitate Filii Dei ex Patre, temporalibus usi uerbis, eius Natiuitatem, ut ipsa se  habet, probare minime poteritis, quoniam Unigeniti Dei uerbi Natiuitas, cum sit naturalis ac sine principio, ut ipsa se habet comprehendi non potest. Nam si omnia uerba prolata tempus significant, aut presens scilicet, aut preteritum, aut futurum, Deus autem Unigenitus horum est creator, eius profecto Natiuitas temporalibus uerbis approbari non potest, atque ideo necessario, fidem diuinarum Scripturarum sequentes, ex ea debemus sumere probationis exempla.

LIII. Cum igitur nos interrogauerint, utrum Deus procreauerit Filium, necne, et acceperint 610 a nobis responsum, procreauit, statim adiiciunt interrogationem huiusmodi, quam Greci [d 1Kb] dilemmatam uocant, Inuitus, an sponte? Hoc autem faciunt, ut si dixerimus, inuitus, mox adiiciant, Quod si inuitus procreauit Filium, quomodo non est impium de Deo hoc dicere, quod generationis necessitati subiungatur? Sin autem sponte dixerimus, illi rursus adiiciunt quod  sibi libitum est, Ergo si sponte procreauit, quasi uoluntate Filius procreatus, inter ipsum et omnia cetera, que Dei pariter uoluntate creata sunt, nulla penitus haberi discretio poterit. Sed non respondendum est, quod ipsi scilicet audire desiderant, sed magis hoc modo dicemus, Neque sponte procreauit, neque inuitus. Cum igitur accepto hoc responso, a conclusione sua iniqua in posterum penitus exclusi fuerint, et quesierint a nobis quemadmodum procreauerit, tunc illis ita respondebitur, Naturaliter, quod est supra omnem uoluntatem ac necessitatem. Et siquidem intellecto responso nostro quieuerint, bene et optime. Sin uero dixerint, non esse planum responsum, et nos contra interrogabimus eos simili modo interrogationis eorum, Utrum sponte Deus bonus sit, an inuitus: Ipsi quoque nobis respondebunt, timentes ex utraque parte inlicitam responsionem, Neque sponte, neque inuitus, sed ea scilicet natura, que supra uoluntatem est et necessitatem. His igitur responsis, quibus utentur ipsi de Deo quod bonus est asserentes,  hisdem nos quoque quod Deus procreauit, adprobamus, Nam sicut bonus est Deus, neque uoluntate, neque necessitate, sed ipsa natura, ut bonitate priuatus nunquam reperiatur: sic etiam Filium habet natura. Neque enim potest Deus unquam priuari Unigenito Deo Filio suo. Et hec quidem dicta de Unigenito Deo comprobando abunde sufficerent, si cum prudentibus sermo esset, eo quod naturaliter habet ex Patre natiuitatem.

LIu. Sed quoniam isti, tanquam canes arrepti rabie qui contra dominos quoque seuiunt, passione insanie per ignorantiam concitati, contra Filium Dei blasphemare nituntur, si quando aliquid de ipso uenerationis audierint, et exclusi fuerint a solita contra eum blasphemia, perseuerantiam tamen malitie sue, quam contra Filium semper exercent, minime amittunt, sed rursus contradictiones alias excogitare conantur, Natiuitatem Unigeniti uerbi ex Deo, que sine principio est, ac naturalis habetur,  destruere molientes, quasi contra eum semper pugnare cupientes, necessarium puto etiam ceteris illorum uanis interrogationibus respondere, ne questionum propositarum uiolentiam nos effugere uideamur. Interrogant igitur item nos, Si omne quod desiit et cepit. Si nos responderimus quod omne quod desiit et cepit, mox adiiciunt ipsi, [a 142Kb] Desiit nasci Filius, necessario ergo 611 cepit, et si cepit, erat aliquando quando non erat, et si erat quando non erat, non habet locum ex Dei substantia habere eum Natiuitatem, quippe cum Dei substantia, ut sine principio, ac semper ac similiter habens, augmentum uel diminutionem non capiat. Sed non est ita respondendum illis, quod omne quod desiit, et cepit: quoniam non omne quod desinit, iam et initium habet. Non solum autem hoc, sed et non omne quod principium habet iam et desinit, quoniam et Deus uolens celestes facere uirtutes initium non habet: factis uero istis, uelle eas facere [b 1Kb] desinit, ac propter hoc igitur non omne quod desinit, habet initium. Et iterum  facte celestes uirtutes, etsi initium habent substantie, nunquam tamen esse desinunt, ac per hoc non omne quod cepit iam et desiet. Ergo quoniam probatum est, quod non omne quod desinit et cepit, et ideo, [c 1Kb] desinit nasci Unigenitus Deus Filius, attamen non habet Natiuitatis initium. Nam absque initio est ex Patre natiuitas Filii, quippe cum naturalis scilicet habeatur.

 Lu. Rursus interrogant nos, si solus cum esset Deus, genuit filium, ut si responderimus quod solus cum esset genuit, statim hoc adiiciant, Ergo si solus cum esset genuit, erat aliquando quando non erat filius. Similiter autem si responderimus quod non solus, mox adiiciant, Et quomodo fieri potest, ut id quod semper una cum ipso fuit natum proprie nominetur? quoniam, ut ipsi dicunt, ipsa natiuitas suspicionem prestat aliquando penitus non fuisse, propter hoc ipsum quod dicitur natus. Hec autem dicunt ignorantes quantum intersit corporalibus temporalibusque sensibus audere de Deo quodcumque pronuntiari. Quippe cum is de quo agitur, quasi qui absque initio sit, necessitatibus temporum subiacere non possit. Ideo igitur nos quoque illos consulamus, quodammodo ipsorum interrogatione utentes, ut sic figmentum suum, quod Greci sophisma uocant, illis apertum fiat ac planum. Dicite nobis uos, Solus cum esset Deus misericordias genuit, an non? quoniam beatus Paulus patrem misericordiarum Deum nominat,  ita dicens, Benedictus Deus, et pater Domini nostri Iesu Christi, pater misericordiarum . Et si ausi fuerunt dicere, quod solus cum esset genuit, nos quoque ipsis ita respondebimus, cur non sit impium ac nefarium dicere quod fuit aliquando Deus absque misericordiis, quippe cum Deus misericordiarum fons habeatur, et nunquam prauitatis pater fuisse credatur, ut cum primum misericordiarum pater non esset, earum postea fieri pater inciperet. Sin uero, uitantes hanc apertam de Deo blasphemiam, dixerint, Non fuit aliquando solus absque misericordiis, respondebimus ipsis etiam hoc modo, Sicut igitur 612 Deus nunquam solus sine misericordia, factus est postea misericordiarum pater: sic etiam non solus antea, postea Unigeniti Filii pater efficitur. Semper enim Deus pater est Unigeniti sui Dei uerbi.

LuI. Sin autem rursus, in sua uanitate durantes dixerint, quia id quod natum est, substantiam significat  deitatis, Deus autem Pater non natus est, et Filius natus, una eademque Patris et Filii esse substantia non potest: discant quod non natum substantiam minime significat. Nam si non natum nato uidetur esse contrarium, substantie autem contrarium nichil est, profecto non natum minime potest esse substantia. Et aliter si substantia in eo quod est asseritur, non natum autem in eo quod non est, quia non natum est, profecto non natum substantia non est. Et iterum, si substantia per semetipsam constare dinoscitur, non natum autem non per se constat, sed de substantia dicitur que non nata est, profecto non natum non est substantia.

LuII. Rursus etiam si dixerint, Si Pater non natus est secundum substantiam, Filius uero natus est, nati et non nati una non potest esse substantia: discant adhuc, quod non necessario substantiarum modus diuersas facit substantias. Neque enim, quia dicitur Deus Pater esse non natus, dicitur autem et immortalis similiter, et incorruptibilis, ideo diuersas  habebit substantias, quippe cum non sit unum idemque non natum et immortale uel incorruptibile, ceteraque his similia. Sicut igitur hec cum de Deo dicuntur, diuersas substantias minime significant, sic neque natum et non natum diuersas substantias unquam facient. Neque enim quia Adam quidem non natus est, Seth autem natus, ideo diuersa est eorum substantia.

 LuIII. Sin autem perseuerarint, dicentes quod id quod est sine initio etiam non natum est, et quoniam Filius natus est, sine initio esse non potest: discant quia si non quid sine initio est, id omni modo etiam non natum est, eo quod non si quid initium habet, id omni modo etiam natum est, quoniam Dei misericordie sine initio habite, non etiam innate sunt, quippe cum patrem habeant Deum. Similiter autem celum et terra, cum initium habeant, non sunt nata, sed creata. Neque enim si quid est creatum, hoc omni modo natum est. Nam si idem creatum et natum, superfluo docuit Euangelista Ioannes, ita dicens, Quotquot autem acceperunt eum, dedit eis potestatem filios Dei fieri , siquidem qui semel creati sunt hoc habent ut etiam filii Dei fiant. Sicut igitur creatum et natum idem non est, sic etiam non creatum et non natum idem non esse potest, eo quod Dei misericordie, cum sint, non tamen sunt innate.

LIX. Cum iterum nos interrogauerint, 613 quomodo  Deus unus, simplex cum sit et incompositus, Pater simul et Filius et Spiritus sanctus esse potest: discant quod non propterea Deus amittit esse simplex et incompositus, quoniam habet unum Unigenitum uerbum substantiuum equale sibi per omnia, similiter et Sapientiam substantiuam equalem sibi per omnia. Sed si quidem, ut ipsi putant, ideo compositus est, quod uoluntatem habeat, et istam non equalem substantie, quippe cum non idem sit substantia et uoluntas: nos tamen non imitamur eorum sententiam. Sed pie dicimus et religiose, quod etsi uoluntatem Deus habeat, et istam non equalem substantie, tamen ab omni est compositione alienus.

LX. Quia igitur apud se uidentur adhuc esse sapientes, cum per omnia nimis inepti probati sint, hoc etiam nos interrogant, Quomodo fieri potest, ut unus Deus, una substantia, Pater et Filius nominetur, quoniam hi qui hoc dicunt, unum ac solum Deum Filium simul et Patrem per unam partem  orationis pronuntiare assolent, quasi [a 95Kb] Grece dicatur , discant non in eadem diu debere perseuerare stultitia. Neque enim, quia unus est Deus Pater, eiusque Filius, ac pariter una substantia Patris et Filii, idcirco debet Deus uocari, quippe cum non unum personarum numero dicamus, sed substantie communi uocabulo. Namque Adam simul et eius filius Abel, unus homo, cum esset alter, unaque pariter eademque substantia, propter nature communionem, nunquam uocati sunt, sed ne uocari quidem hoc nomine poterant. Quod autem duo numero simul homines unus homo dicuntur communione, ut dixi, et societate nature, testis est  famulus Dei Moyses ita dicens, Et fecit Deus hominem, secundum imaginem Dei fecit eum, masculum et feminam fecit eos . Itidem Dominus etiam noster iehsu Christus se unum et Patrem simul appellat propter equalitatem unitatemque substantie, sic dicens, Ego et Pater unum sumus . Unus igitur Deus, Pater et Filius et Spiritus sanctus, propter unitatem, equalitatemque substantie.

LXI. Nam sicut sensus noster sermo fieri 614 non potest, quippe cum sermonis nostri pater habeatur ipse, neque e diuerso sermo sensus unquam fiet, sed neque nostra sapientia sensus ac sermo. Sed est iterum sensus generans sermonem, et non ipse generatur: similiter autem et sermo generatur tantum, non generat: pari ratione et sapientia neque generat, neque generatur. Sensus autem noster cum sit sapiens, et sapientiam habeat, quasi rationabilis sermonem tantum generat. Sapientia iterum non generat sermonem; sed est cum sensu uere pariter ac sermone. Sic Deus Pater nunquam Filius fieri potest,  neque e diuerso Filius Pater, sed neque Spiritus sanctus Filius aut Pater. Rursus etiam Deus Pater genuit quidem Unigenitum Deum uerbum, ipse autem non est natus, Filius uero natus est quidem, non etiam genuit. Spiritus autem sanctus neque natus est, neque genuit. Sed ut apertius dicam, sicuti Dei Patris misericordie, cum nate sint a patre non nato, conglutinatam penitus habent innatiuitati patris generationem: sic etiam substantiuus Unigenitus Filius Dei conglutinatam penitus habet Patris ingenerationi natiuitatem, quippe cum splendor glorie sit, et forma Dei substantie. Sic enim etiam beatus Paulus ad Hebreos scribens dicit, Qui est splendor glorie, et figura substantie eius . Splendorem igitur Patris Filium cum Paulus dixisset Apostolus, probauit aperte quod ex substantia Patris Filius est, et quod inseparabilis uel indiuisus Patri Filius habetur, et quod semper una cum Patre est. Figuram rursus Dei substantie memorans, docet  quod equalem habet Filius Patris substantia. Et iterum, sicuti Dei Patris immortalitas, unum cum Deo Patre non nata, non dicitur nata, neque ipsa pariter generare: sic etiam Dei substantiuus [b 1Kb] Spiritus neque natus est, neque genuit. Ac per hoc igitur tres personas Patris et Filii et Spiritus sancti fatentes, unam credimus propter unitatem substantie Trinitatis esse uirtutem. Similiter autem propter indiuisionem nature, Patrem et Filium et Spiritum sanctum, unum Dominum, unum Deum Omnipotentem, Creatorem, Prouisorem, semper se ac similiter habentem: cui honor et gloria in secula seculorum. Amen.

 Explicit [c 1Kb] Rufini Presbyteri Prouincie Palestine Liber de Fide, translatus de Greco in Latinum sermonem.




ANNO DOMINI CDXu.
PELAGIUS BRITANNUS.





DE uITA ET SCRIPTIS PELAGII Dissertatio, AUCTORE GARNERIO, MARII MERCATORIS OPERUM EDITORE







OPERUM EDITIONUMQUE PELAGII RECENSIO, AUCTORE SCHeNEMANNO

.



§ 1. SCRIPTA.



I. Que etiamnunc supersunt integra Pelagii scripta.

1. Expositionum in Epistolas Pauli libri XIu, scripti dum Rome adhuc uersaretur Pelagius. Diu et iam inde a seculo sexto Hieronymi nomen tulerunt. Sed Pelagiani, imo ipsius Pelagii esse dudum cognitum est. uid. uoss. Hist. Pelag. l. I, cap. 4. Enim uero ut nunc habemus, ab auctore suo profecti non sunt, sed passim et precipue in Epistola ad Romanos per Cassiodorum ab iis que contra fidem catholicam dicta uiderentur, repurgati. Cf. Garner. ad Mercat. App. ad Diss. 6, part. I.

2. Epistola ad Demetriadem, scripta circiter an. 412. Hieronymi nomen quoque tulit. Sed Pelagii esse conuincitur ex fragmentis que inde laudat Augustinus lib. de Gratia Christi, cap. 22, 27, 37, 38, 40, et in epistola ad Iulianam Demetriadis matrem. Plura uide apud uoss.

3. Libellus fidei ad Innocentium Papam, scriptus  an. 417. Nec hic quidem effugere potuit, quin Hieronymi crederetur, et inscribi olim consueuit: Hieronymi explanatio Symboli ad Damasum.



II. Deperdita, quorum fragmenta exstant.

1. Liber quod uertit uossius, honestorum sermonum de actuali conuersatione. Eulogiarum pro actuali conuersatione ex diuinis Scripturis librum uocat Gennadius et pro actuali uita librum Honorius Massiliensis. Orosius Testimoniorum titulatione signatum fuisse tradit. In eo ad Cypriani exemplum uaria sententiarum capitula e Scripturis comprehensa fuisse, ex Hieronymo et Gennadio discimus. Unde sagaciter recens scriptor Guil. Wallius, in Historia Pedobaptismi  Eclogarum librum legendum coniecit. Testimonia et fragmenta eius prebent Hieronymus in Dialog. aduersus Pelagianos lib. I, ubi titulum 14, 21, 31, 72, 73, 81, 83, 100, 123, 131, 164, 165, citat, et Augustinus contra duas Pelagianor, epist. l. Iu, cap. 8, et de Gestis Pelagii, cap. 1-6, que iunctim exhibentur etiam apud Garnerium ad Mercat. loco laudato.

2. Liber de Natura, cui opposuit Augustinus librum de Natura et gratia, in quo plura ex iis inseruit. Garnerius in Sicilia compositum putat, incertus tamen utrum ipsi Pelagio an Celestio aut Aniano tribuat. Per Iacobum et Timasium, iuuenes Pelagium adsectantes, in manus Augustini peruenerat, et ab Africanis episcopis quibusdam ad Innocentium missus fuit. Fragmenta sunt apud Garnerium dicto loco et sq.

3. Liber unus uel etiam alter ad uiduam consolatorius atque exhortatorius, cuius memoria et fragmenta  supersunt apud Hieronym. dial. 3, Augustin. de Gest. Palest. c. 6, et Mercator. in Commonit. cap. 4, unde ea collegit Garnerius ad Mercat. diss. 1.

4. Epistola ad Augustinum, seu, ut uocat ille, chartula purgationis missa per Carum diaconum post Synodum Diospolitanam. Augustin. de Gest. Pelag., c. 30; Garner. loc. cit.

5. Epistola ad amicum quemdam presbyterum; post synodum Diospolitanam. Augustin. de Gest. Pelag., c. 30; Garner. loc. cit.

6. Epistola ad Innocentium I, an. 417, una cum Symbolo fidei missa. Augustin. de Gratia Christi, c. 30, sqq.; Garner. loc. cit.

7. De libero arbitrio libri quatuor, quos oppugnat Augustini liber de Gratia Christi et plura simul ex  eis seruauit cap. 4, 7, 10, 18, 28, 29, 39. Que fragmenta ex libro primo, potissimum autem tertio, iusto ordine proposuit Garner. loc. cit.



III. Plane deperdita.

1. Libri tres de Trinitate, quos ante Commentarios in Epistolas Pauli composuisse uidetur.

2. Epistole tres, una ad Paulinum, altera ad Constantium, quarum Augustinus meminit in lib. de Gratia Christi, cap. 34, 35 et 36. Tertia ad ipsum Augustinum scripta fuit statim post aduentum Pelagii in Palestinam, ne insalutato hospite abiisse uideretur, ut recte Garnerius occasionem eius denotat. Priores duas annis 405 et 406 assignari oportet.

Nouissime demum eidem adscribere ausus est B. Semlerus Epistolam ad Celantiam matronam de ratione pie uiuendi, similitudine orationis et rerum tractationis inductus.



§ 2. EDITIONES.



I. Expositionum in Epistolas Pauli libri XIu.

Non memini prius editos a quopiam hosce commentarios, quam ab Erasmo in prima editione Operum Hieronymi an. 1516, unde postea semper Hieronymianis operibus adheserunt, nec alibi, preterquam in Ioan. Clerici appendice Augustiniana, recusi sunt. Quomodo autem de iisdem insigniores Hieronymi editores meruerint ex hoc indice patebit.

1516. Basilee apud Froben., in-fol. Commentaria in Epistolas Pauli; exstant in tomo IX. Opp. Hieronymi a fol. 131-190. »Commentarios in omnes diui Pauli epistolas, inquit Erasmus in Prefatione huic tomo premissa, Hieronymo uindicabat codex quidam obsolete uetustatis, Gothicis characteribus exaratus, sic sane perplexis et iam pre uetustate euanidis, ut coacti fuerimus in elementariorum ordinem rursus descendere, et quod in ludis puelli faciunt, litterariis  apiculis noscitandis operam dare; sed et ii sicut proximi superiores, indigni sunt iudicandi qui Hieronymo tribuantur. Quando enim sic ineptit Hieronymus, ut hic interpres, quisquis is demum fuit; quin sic balbutit, ut hic frequentissime solecissat? Tametsi is, qui Glossam  ordinariam consarcinauit, Hieronymi titulo nonnulla citat que nominatim in iis Commentariis comperiuntur. At hoc neutiquam satis probauerit Hieronymi Stridonensis esse, quod scilicet sunt illius nomine citata. Neque enim hoc agebat glossarius iste, siue Rabanus fuit, siue alius quispiam, ut cuius essent inquireret, sed pro tempore quod ad rem suam faciebat, id excerpebat. Dicet hic aliquis: Quid igitur hic opus erat adulterina legitimis cum excuderentur admiscere? Huic respondebimus, quod etiam in aliis prefationibus ante diximus, nos uidelicet non doctis modo, sed et indoctis uoluisse morem gerere. Si Commentarios in Marcum omisissemus, aut in Paulum non appressissemus,  quas statim imperiti tragedias excitassent. Et habent qui sunt apud Hesiodum de primo secundoue hominum genere, quod aut illi per seipsos, aut ii premoniti cum iudicio legant; et non deest stupidis illis tertii generis, apud eumdem petam quod amplectantur, ne scilicet non sit paremie locus, similes habent labra lactucas. Quanquam in iis ipsis in Marcum et Paulum Commentariis quedam inuenire licet, que doctis etiam placere possint, nimirum ex Hieronymi penu deprompta a studioso uidelicet aliquo, qui cum percurrisset Hieronymianas lucubrationes, in his multa sublegerit, ut deinde suis admisceret, quo uerius huius fuci merito Hieronymus uideri posset. Quod studium olim fuit monachis, iis maxime qui de familia sunt diui Benedicti, nam apud hos, ut religionis, sic etiam litterarum multos annos   tyrannis fuit, cum mundus a simplicitate Christi desciscens, bellis operam daret, et in barbaricam quamdam feritatem, contempto sapientie studio, sensim prolaberetur, et erat tempus quo nichil placeret quod Hieronymi non esset: haud secus quam hodie multis nichil probatur, nisi quod Scotum aut Thomam sapiat. Tum nebulonibus quibusdam ansa fuit prestita, simplicioribus imponendi, uenditabantque passim pro Hieronymo nenias suas, et celeberrimi sanctissimique uiri titulum nugis quamlibet nugacibus prefigebant. Ceterum ut detur etiam inter multas paleas aliquod granulum reperire, cum tantum sumpsit Hieronymi scriptorum, istos commentarios nigro calculo notamus, et indignos censemus in quibus legendis studiosi bonas horas male collocent. Docti, quique sunt naris emuncte  nobiscum facient, imperitorum et crassorum iudicium nichil moramur.« Ceterum in ed. Basil. 1537 inuenies eodem tomo pagg. 265-396.

 1572. Rome apud Paulum Manutium, in-fol. Commentarii in Epistolas diui Pauli; in editione Opp. Hieronymi uictoriana t. uIII, que cum ipsa ad manum non sit, ad paginas Antuerpiensis et Parisine laudare necesse est. In Antuerpiensi  exstat t. uIII, pagg. 170-288; in Paris. 1643. eod. tomo, p. 161-277. En uero Mariani uictorii de iis sermunculum : »Commentarii in tredecim Pauli apostoli Epistolas, Hieronymi, ipsi etiam minime sunt: nam nec eius phrasin habent, nec eruditionem; quamuis in fronte operis Epistolam ad Heliodorum inscriptam contineant. Quin potius hominis esse Pelagiana labe commaculati compertissimum est . Notauit hoc ante nos Ambrosius Catharinus Politus Compse archiepiscopus, catholice religionis assertor; notauit et Sixtus Senensis quarto et sexto Bibliothece sancte uolumine: uterque errores Pelagiane hereseos, qui  eo in opere inueniuntur, redarguentes. Si quis autem scire hoc concupiscat  , liquido ex expositione quinti ad Romanos capitis inueniet, ubi Adami peccatum in humanum genus, non propagatione et traduce, sed exemplo tantum et imitatione diffundi asserit; ac si illud non contrahant, nisi qui etate adulta, et ad peccatum iam apta, Adam sceleribus imitentur Quod ipsum in interpretatione septimi capitis liquidius apparet. Enarrans enim illud, sine lege peccatum erat mortuum, ita scribit: »Item si cum lex non esset, peccatum mortuum est, insaniunt qui de Adam per traducem asserunt ad nos uenire peccatum.« Que opinio quam impia et heretica sit, nemo catholicorum ignorat. Ego quid de operis auctore statuam, certi habeo nichil, nisi quod Hieronymi illud non esse compertissimum est. Edi tamen curauimus eo modo quo ante typis mandatum circumferebatur, ne quid priori editione deesset, nulla quidem syllaba a nobis auctum, diminutum aut immutatum: lectorum arbitrio quid de illo existimare uelint penitus derelinquentes.«

 1673. Parisiis, in-fol. Huius loci et anni nulla quidem exstat Commentariorum horum impressio, sed quod longe pluris ualet in editionum eorum annalibus Ioannis Garnerii ex soc. Iesu, Dissertatio de Scriptis Pelagii, que efficit caput 2 Appendicis ad dissertationem 6 de scriptis ab hostibus fidei pro heresi Pelagiana uiuente Augustino, et habetur cum Operibus M. Mercatoris part. I, p. 367 sq. In ea uero non solum argumentis inuincibilibus demonstrauit, esse hanc interpretationem eam ipsam que Augustino, Hieronymo et Mercatori lecta et a Cassiodoro interpolata fuerit, sed etiam ut pateret quantum mutationis fecisset Cassiodorus, ea que in uulgatis codicibus habentur, Cassiodoro emendatore et que  Pelagius scripserat, relatore Mario et Augustino, opposuit.

1684. Francofurti et Lipsie. in-fol. Commentarii in Epistolas diui Pauli; in tomo IX Opp. Hieronymi, pagg. 213-321.

1699. Parisiis. in-fol. Commentarii in Epistolas diui Pauli; in tomo u Opp. Hieronymi ed. Martianei, pagg. 925-1106.

1700. Antuerpie apud Petr. Mortier. in-fol. Pelagii Britanni Commentarii in Epistolas sancti Pauli apostoli; in Appendice Augustiniana, seu tomo XII ed. Antuerpiensis Operum Augustini pagg. 317-458. Quantum Garnerius iudicia de hoc opere promouerit, iam ex titulo sese prodit. Sed et ipsum Clericum audiuisse iuuabit. »Commentarios in Epistolas Pauli, inquit, Pelagii esse dudum uiris doctis suboluerat, remque manifestam fecit Garnerius. Idem etiam liquebit ex notulis uariis locis a nobis subiectis in quibus Pelagiana dogmata tam liquido notamus, ut res dubia nemini esse possit, nisi harum rerum  plane imperito. Plura etiam occurrunt indicia Pelagianismi iis, qui hosce Commentarios diligentius legent. Nisi constaret per aliquot etates non satis intellectam fuisse sancti Augustini eiusque aduersariorum doctrinam, ita ut multi se Augustinianos esse crederent qui Pelagii sententiam sequebantur; mirum esset eos qui sepius interpolarent hosce Commentarios, loca illa, quibus Pelagii doctrina manifesta habetur, non expunxisse. Sed multi adeo rudes fuerunt, ut sanctum Augustinum quidem Pelagianum facerent, et Pelagium uicissim Augustinianum, eaque imperitia factum est ut Pelagianismus manifestus correctorum manus hic effugerit. Edidimus hoc opus ex Frobenianis Erasmi editionibus, duntaxat manifesta, que remanserant, sustulimus. Optabamus nobis esse copiam ms. cuiuspiam codicis, in quo essent hi Commentarii; presertim quia textus qui in iis illustratur non est antiqua illa uersio Latina que tempore Pelagii obtinebat, sed ab Hieronymo emendata.  Non poterat, sine antiquo codice, hoc flagitium exscriptorum recentiorum corrigi. Ceteroqui quamuis hosce Commentarios laudare nolimus, presertim si cum recentiorum laboribus conferantur, attamen non contemnendos esse, pro sua breuitate, si contendantur cum aliis eiusmodi ueterum scriptis, existimamus, quare etiam integros eos, et quales e manu auctoris prodierunt, ad nos usque non peruenisse dolemus.«

1742. uerone, in-fol. Commentarii in Epistolas sancti Pauli, in tomo XI. Operum Hieronymi Domin. uallarsii, pagg. 835-1069. et edit. uenete 1772, in-4o, t. XI, part. III, pagg. 134-435. Etsi Pelagii nomen non prefixum est, non negant tamen editores Pelagii esse. Quin non semper uerum auctorem ignoratum fuisse raro et luculento testimonio Ioannis Diaconi seu Presbyteri Mansionarii, ueronensis scriptoris seculi XIII, demonstrant, qui in Historia nondum edita in hec uerba eorum meminit: »uidi ego ipse Ioannes Commentarium Pelagii predicti, super  Epistolas Pauli, in quo licet multa bene et eleganter exponat, tamen subtiliter infundit uenenum heresis sue.« Iidem obseruant prefationem illam ficto nomine Hieronymi ad Heliodorum directam a melioribus note mss. codicibus abesse.



II. Epistola ad Demetriadem uirginem.

In mss. codicibus nunquam nisi inter Hieronymi epistolas et tractatus minores reperitur. Inde est quod eiusdem uetustatis editiones, imo totidem prope numeret ac illius opera opusculaue. Nimirum in antiquioribus, id est epistolarum collectionibus locum inter ipsa Hieronymiana occupat, licet mature satis cognitum fuerit non Hieronymum, sed Pelagianum quemdam aut ipsum Pelagium eius auctorem esse; inde ab Erasmiana autem separatim cum aliis Hieronymo suppositis exscribi consueuit. Nuper tamen  seorsum edita est et singulari consilio illustrata, Sed ut omnibus ordo suus constet, temporum seriei et hic potiores descriptiones astringere placet.

1467. [Rome apud Udalr. Gallum], in-fol. Epistola ad Demetriadem sub nomine Hieronymi inscripta de uirginitate et uita perfecta; inter Epistolas Hieronymi editas sine loco et anno, parte III, tract. 5, qui inscribitur de Statu continentie uirginalis et primo de uirginibus Deo dicatis, Ep. 69.

Precedit ipsius Hieronymi ad eamdem uirginem epistola, que prima dicitur, proximeque sequitur epistola ad Iulianam Demetriadis matrem. Prefixa autem sunt duo argumenta, unum satis prolixum, quod totius tractationis uim et materiam apte et enucleate tradit, alterum breuius de auctore, quod totum huc transcribere uacat. Nota quod a plerisque hec epistola dicitur non esse Hieronymi; sed alicuius Pelagianiste, eo quod nimis bonum nature et liberum predicet arbitrium. Beda presbiter eam dicit esse Iuliani eius heresis sectatoris in libro de gratia Dei  contra eundem Iulianum. Nos pleraque huius epistole ab Augustino nouimus esse reprehensa tanquam gratie Dei aduersantia. Unde suspicatur illam a pelagiano perscriptam, sicut ipse scribit in epistola ad Iulianum  Demetriadis matrem; quam ob hoc ipsi libello subdidimus. Continet tum multa salutaria monita: et communiter sub nomine Hieronymi in exemplaribus habetur inserta, ideoque et nos illam inscripsimus. Ceterum non hec ipsa editio nobis presto est, sed que ex illa certo certius expressa est Basileensis an. 1489, ubi part. et tract. I. l. exstat fol. CXLIIII. Similiter in editione Norimbergensi an. 1495, prefixo hoc breuiori argumento exstat parte III, t. u, ep. 188, fol. CCLXuI; item in Basileensi an. 1497, parte III, tr. 5, qui pariter de continentia uirginali, etc., inscribitur, epist. 18, premisso utroque argumento; nec non eodem plane loco et numero in ed. Lugdunensi an. 1513, in-fol. 198 b. sqq. .

De reliquis Romanis editionibus quid affirmem  non habeo, cum nec ipse, nec alia, quam probabiliter ex iis expressam dicerem, suppetant. In editione altera absque anni et loci indicio procusa, quam tomo I Bibl. p. 487 descripsimus, hec epistola non occurrit, sed sola ipsius Hieronymi ad Demetriadem num. 96 prostat; quod nescio utrum codicibus an curatorum delectui sit tribuendum.

1470. Moguntie per Petr. Schoiffer., fol. max. Hieronymus ad Demetriadem quomodo deceat uirginem conuersari; in Epistolis et Tractatibus Hieronymi, epistola 196, seu 26, in distinctione 12.

1516. Basilee apud Frobenium, in-fol. Ad Demetriadem uirginem de uirginitate epistola; in Opp. Hieronymi Erasmiane ed. tomo II, fol. 4 b-12 b. Erasmi censura hec est: Erudita prorsus et eloquens  epistola, sed quam, ut nichil aliud accedat, uel stylus palam arguat non esse Hieronymi. Preterea consentaneum non est, Hieronymum ad eamdem uirginem iisdem de rebus bis scripsisse. Diuus Augustinus  nonnichil suspicari uidetur ab heretico Pelagiano conscriptam, quod insint in ea nonnulla que Pelagianorum dogmata resipiant, presertim cum is Pelagius in epistola quadam testetur sese ad Demetriadem scripsisse; Beda putat esse Iuliani heretici. Ceterum error subscriptionis hinc natus est, quod Hieronymus quoque scripserit ad hanc uirginem argumento non dissimili.

1579. Antuerpie apud Christ. Plantin. in-fol. Epistola ad Demetriadem uirginem; in Operibus Hieronymi ed. Marii uictorini h. a. et l. iterate tomo IX, pagg. 1-12, in Parisiensi 1643, ibidem pagg. 1-10.

1684. Francofurti et Lipsie, in-fol. Eadem; in Opp. Hieronymi tomo Iu, pagg. 12-21.

1706. Parisiis, in-fol. Eadem; inter Opera Hieronymi ed Martianei tomo u, pagg. 11-30. Prefixa est Erasmi censura. Ipsi notant, in quibusdam mss. codicibus Celestio, in aliis Iuliano eam tribui

 1742. uerone, in-fol. Pelagii ad Demetriadem epistola; in Operum Hieronymi ed. uallarsii tomo XI, part. II, pagg. 1-26.

Obseruat editor, Bede suspicionem, qui Iuliano eam tribuit, fundari codicibus nonnullis mss., e quibus unum uetustiorem Bibliothece S. uictoris eidem eam asserentem laudat. In repetitione ueneta 1771, in-4o, inuenitur eodem tomo eademque parte, pagg. 2-35.

1775. Hale Magdeburgice impensis Car. Herm. Hemmerde, in-8o. Pelagii sancti et eruditi monachi epistola ad Demetriadem cum aliis aliorum epistolis. Dan. Whitby, S. T. P. Tractatus de imputatione diuina peccati Adami, posteris eius uniuersis in reatum. Recensuit et notas addidit D. Ioan. Salomo Semler.

In hoc uolumine, preter ea que titulus laudat, comprehenduntur Augustini et Alypii epistola ad Iulianam Demetriadis matrem, Hieronymi epistola ad Demetriadem de seruanda uirginitate, Excerpta ex Leonis  M. Sacramentario de consecratione uirginum, epistola ad Celantiam matronam de ratione pie uiuendi, quam, ut supra iam notauimus, Pelagio primus uindicare editor statuit; denique Excerpta ex Augustini libro de Gratia Christi contra Pelagium et Celestium, que ad Pelagii epistolam ad Demetriadem pertinent [* 1Kb] . Horum autem opusculorum consociatione et per notas non parca manu aspersas illustratione id egit editor omni qua ualebat animi contentione, ut inuidiam, qua Augustinus Pelagium inuoluerat, in ipsum auctorem redundare faceret. Et sane cum non minimum ex discipline sue studio fructum hunc percepisse se existimaret Semlerus, quod summam Christiane doctrine non tam in systemate aliquo et formulis doctorum custodiendis, quam animo in uerum numinis cultum iuxta luculenta Christi precepta componendo contineri didicisset, id quod nulla non occasione in scriptis suis repetit et inculcat; non poterat non cum uniuerse Africanis Patribus, tum Augustino  precipue esse infensior, quorum sedulitate, machinis et scriptis id effectum esse nouerat potissimum, ut a uero discipline Christiane sensu ad inanes uel friuolas etiam questiunculas animi abducerentur



III. Libellus fidei ad Innocentium.

Duplex exstat huius Libelli lectio, una, que inter Hieronymiana Opera reperitur, integra ac uera, sed lemmate: Explicatio fidei ad Damasum inscripta; altera uero Augustinianis Sermonibus de tempore immista, quam prefatiuncula, quasi Augustini, antecedit, interpolata, et ad sermonis popularis habitum deflexa. Prior etiam in Caroli Magni libris de Imaginibus sub Hieronymi nomine et in Baronii Annalibus ad an. 417 deprehenditur, ex uaticano codice, qui uarias Zosimi pape epistolas continebat, descripta et suo auctori uindicata. Ac ex eo quidem, quod in Caroli isto uolumine adducitur, colligi posse uidetur iam ante ista tempora hanc opinionem fuisse peruulgatam,  cui accedit etiam auctoritas codicis ms. cuiusdam Carolo Magno iam rege, necdum imperatore, scripti, quem a Iacobo Sirmondo inspiciendum acceperat Launoius, qui tamen non ad illam etatem eum pertinere, sed a recentiore manu scriptum existimabat. In Coisliniano etiam ueteri ms. libro sic inscribi notat uallarsius: Symbolum fidei a beato Hieronymo compositum et sancto pape Damaso ab eodem missum. Enimuero contrariam sententiam tuetur Launoius in peculiari super hoc symbolo dissertatione, mox disertius laudanda, argumentis non sane leuibus, silentio nempe concilii Francofordiensis an. 797 in causa Elipandi Toletani episcopi et pro catholice fidei traditione contra hereticos asserenda acti, et ipsius  Caroli Magni nec non Alcuini in libris septem aduersus Felicem Urgellitanum episcopum et libris quatuor contra Elipandum; porro Agobardi Lugdunensis eiusdem Felicis aduersarii, et Hincmari Agobardi equalis silentio. Quod codices autem attinet, et quidem illum Sirmondi, recentiorem manum eum arguere iam ante diximus. Addit uero librarium etiam et codicis compositorem scripture sue uestigia in Caroli regno impressa relinquere potuisse, etiamsi Caroli regni equalis non fuerit; aut potuisse post Carolum in codicem suum monumenta plura simul conferre, quorum unum ad Caroli regis tempus attineret; unde tamen non sequi concludit, cetera monumenta eodem tempore iam tum primum esse conscripta. Imo hanc professionem fidei post Carolum libris de imaginibus inferri potuisse ab eo qui libros describeret, et munimentum et presidium hoc illis deesse egre ferret. Ita stabilita sua sententia concedit tamen, non diu post Caroli Magni etatem illud contigisse. Nam Remigii, qui medio seculo nono uixit, Lugdunensis  episcopi, testimonium profert, qui in libro de Tribus Epistolis, cap. 39, uel ex codice, uel ipse primus Hieronymi hanc fidem appellat. Ab hoc proximi sunt in eadem sententia seculo duodecimo Gratianus et Magister Sententiarum, post Thomas, Bonauentura, et scholastici reliqui. Quod Augustinum attinet, nec hunc errorem Caroli Magni etate fuisse exortum eadem ratione demonstrat, sed primum esse ostendit Guillelmum Parisiensem auctorem seculi decimi tertii, qui in libri de Peccatis et uitiis capite 10 testimonium sub Augustini nomine ex illa fidei professione arcessat, siue ut pro Hieronymo Augustinum per aliquam incogitantiam acceperit, cum tunc omnes illam fidei professionem ex fide Magistri et Gratiani Hieronymo darent, siue ex codice aliquo sermonum eius, in quem illata iam erat hec fidei professio cum sermonis exordio. Guillelmum postea, inquit Launoius, exceperunt alii, qui aliis rebus cum uacarent, in mandatos typis Augustini sermones non inquisiuerunt,  sed misso potius in compendium studio, indicibus contenti id arripuerunt quod cause et tractatibus opitularetur. Ac hic liceat etiam eiusdem Launoii breuem disputationem, qua uia ac ratione factum sit, ut ista fidei professio utrique, Hieronymo et Augustino, subiecta fuerit, inserere. Fatetur quidem scitu difficillimum esse et uniuscuiusque coniecturis permitti debere. »He autem, inquit, in Hieronymo quam in Augustino expeditiores uidentur. Modi suppetunt numero tres. Primum, si reperta est , tunc librarius eruditionis nonnullius, cum in ea Iouiniani errores, quos Hieronymus confutauerat, damnari, tum scriptionem idoneam esse, eamque Hieronymi placitis consentire perspiceret, hoc opus illi tribuere non dubitauit. Deinde, si professio cum Pelagii titulo et inscriptione inuenta est, tunc librarius pietatis nonnullius doluit, eam, que sibi uidebatur optima, Pelagii nomen pre se ferre, odiosum nomen sustulit et gloriosum aliud memoratis de causis substituit. Tum denique, si confessio  illata est codici, in quo cetera opera Hieronymi forent, tunc ex illa codicis illius compactione Hieronymi nomen accepit apud incautam posteritatem. Quod et aliis Patribus non raro accidit. Ad Augustinum quod pertinet, res paulo difficilius atque imperitius transacta est: difficilius quidem, quia oportuit professioni fidei concionale exordium prefigi, ut qui fidei libellus reipsa sermo non erat, sermo uideretur: imperitius uero, quia beatus Augustinus libellum fidei generatim et per auersionem reiecit. Et sane que in eo de libero arbitrio ad utrumlibet flexibili et commutabili dicuntur, posterioribus beati Augustini dogmatibus non omnino concordant.« Hec Launoius. Superest iam ut quos  ab inuenta typographia editores hic libellus nactus fuerit, breuiter sed more nostro recenseamus.



SAEC. Xu.

1467. Rome apud Udalr. Gallum, in-fol. Expositio fidei beati Hieronymi presbyteri ad Damasum papam; in qua hereses plurimas de Trinitate et incarnatione ubi impie sentientes damnat, petens suam fidem a Damaso comprobari; inter Epistolas seu Opuscula Hieronymi, absque loci et anni indicio, sed probabiliter ab eo quem laudauimus typographo eodemque l. et a. impressa, parte I, tract. 1, epistola 2. Ad manum nobis est iteratio Basileensis a. 1489, ubi exstat fol. uIII. Editionem hanc sequitur Norimbergensis a. 1495; sed in Basileensi a. 1497, et Lugdunensi 1513, deest hec Expositio. Romane Schweynhemii et Pannartii editiones non suppetunt.

1470. Moguntie apud Petr. Schoiffer., in-fol. Hieronymus. Damaso exponens fidem suam uel approbandam uel corrigendam; inter Hieronymi Epistolas h.  ed., distinct. 2, epist. 4.

Sine anno et loco, in-fol. Explanatio fidei sancti Hieronymi ad Damasum; inter Epistolas et Tractatus Hieronymi, editionis innominate, sed que etati precedenti suppar uidetur. Epist. 15.

1494. Basilee apud Io. Amerbach, in-fol. Augustini sermo de sancta Trinitate; inter Sermones de Tempore h. a. et loco primum cum uariis aliis collectionibus uulgatos, sermo 191. In eadem collectione inserta integre Operum editioni Erasmiane 1542, tomo X, pagg. 1018-1020, in ed. Louan. exc. Paris. 1586,. t. X, p. 347-48; in ed. Benedictina reiecta est in Appendicem tomi u, num. 236 de fide catholicorum, Iu iuxta Antuerp. descriptionem, p. 274-276.



SAEC. XuI.

1516. Basilee apud Froben., in-fol. Symboli explanatio ad Damasum; in ed. Operum Hieronymi Erasmiana, tomo II, fol. 56 b. Erasmus nullum ex omnibus  omnino, que inter Hieronymi epistolas reperiuntur, symbolis istius esse censet, sed de hoc nichil amplius statuit.

1549. , in-12. Confessio fidei catholice  beati Hieronymi uerbis expressa; in opere Caroli Magni de Imaginibus, libro III, cap. 1. Prima huius operis editio facta est h. a., loco uero occultato, a Io. Tilio Meldensi episcopo, simulato itidem nomine Eliphili; in qua hec confessio exstat pagg. 291-97. Curata est deinde non una descriptio a Melch. Goldasto et Phil. Pareo. Nouissima est Christ. Aug. Heumanni Hannouere, 1731, in-8o, ubi hic libellus exstat pagg. 259-64. Sed, quod mirere, ne uerbum quidem ad eumdem monuit editor.

15 . . . Rome, in-fol. Explanatio symboli ad Damasum; in Operibus Hieronymi ed. Marii uictorii, tomo IX, epist. 17. in exemplis Parisiensibus a. 1643, pag. 60.

1592. Rome, in-fol. Libellus fidei Pelagii ad Innocentium  cum epistola transmissus, in Ces. Baronii  Annalib. ad an. 417, Zosimi pape 1; in edit. Mansiana , tomo uII, num. 31-36, pagg. 100-101.



SAEC. XuII.

1663. Parisiis . . . . . in-8o. Io. Launoii Constantiensis, Parisiensis theologi. dissertatio de uero auctore Professionis fidei, que Pelagio, Hieronymo et Augustino tribui solet. In ed. Operum eius Coloniensi 1731, exstat tomo II, parte II, pagg. 305-324.

1673. Parisiis, apud Seb. Marc. Cramoisy, in-fol. Confessio seu libellus fidei a Pelagio ex Oriente Romam missus ad sedem apostolicam; in Io. Garnerii dissertationibus ad Mar. Mercatoris opera, dissert. 5, que est de Libellis fidei editis a Pelagianis, pagg. 307-309.

Garnerius usus est in hoc libello representando apographo codicis antiqui P. Sirmondi, eiusdem haud dubie quem ab eodem commodatum acceperat Launoius. Ipse autem, ut Garnerius affirmat, sua manu  descriptum editurus erat, nisi eum preuertisset Baronius. Correctiorem tamen aliquanto Baroniana lectione hanc suam recensionem esse pollicetur editor. Tres autem illius partes fecit, quarum primam Theologicam, alteram Oeconomicam, tertiam Ethicam dixit, pretereaque numeris sectionum 26. distinxit. Contendit eumdem deinde pagg. 309-311 cum Celestii symbolo, quod integrum item sibi uisus est edere. Notas etiam addidit, in quibus uerum sensum uniuscuiusque tam apertum quam tectum aperire studuit.



SAEC. XXIII.

1705. London printed by I. Downing for R. Sympson, etc., in-8o. Pelagius's Creed sent with a Letter  to Pope Innocent but finding him dead, translated and illustrated by W. Wall ; in eius History of Infant-Baptism. part. I, cap. 19, § 29 et 30, pp. 249-263. Notior preclarus hic liber redditus est in Germania,  ex quo Ioan. Ludou. Schlosserus eum idiomate latino donauit et excudi fecit duobus itidem uoluminibus in-4o. Breme 1748, in quorum primo pagg. 372-391 ipse textus huius symboli, adiuncta uersione Anglica, notis autem Wallii Latine textui statim subiectis, et appositis in imo margine Schlosseri animaduersionibus, exhibetur.

1706. Parisiis apud Ludou. Roulland. in-fol. Explanatio Symboli ad Damasum; in tomo u Operum Hieronymi, ed. Martianei, p. 122 sq. Non opere pretium duxit Martianeus lectorem admonere de auctore huius symboli, imo Erasmi censuram, quam huic et reliquis symbolis que in Hieronymo occurrunt premiserat, repetere satis habuit.

1742. uerone in-fol. Explanatio Symboli ad Damasum; in ed. Operum uallarsiana, tomo XI, part. II, pagg. 146-150, in ed. ueneta , ibid., pagg. 202-205. Premissa est admonitio iusta et huic loco apta.





EXPOSITIONES IN EPISTOLAS SANCTI PAULI.







LIBELLUS FIDEI AD INNOCENTIUM 1.







EPISTOLA AD DEMETRIADEM.







OPUS DUBIUM. EPISTOLA AD CELANTIAM uIDUAM.







OPERA QUORUM FRAGMENTA TANTUM SUPERSUNT. EUCOLOGIAE EX SCRIPTURA.







LIBER DE NATURA.







LIBER DE uIDUAM.







EPISTOLA AD AMICUM.







EPISTOLA AD INNOCENTIUM I.







EPISTOLA, SEU CHARTULA PURGATIONIS, AD SANCTUM AUGUSTINUM.







LIBER DE LIBERO ARBITRIO.







OPERA OMNINO DEPERDITA. LIBRI TRES DE TRINITATE.







EPISTOLA AD PAULINUM.







EPISTOLA AD CONSTANTIUM EPISCOPUM.







EPISTOLA AD SANCTUM AUGUSTINUM, POST ADuENTUM PELAGII IN PALAESTINAM SCRIPTA.






EODEM TEMPORE.
IULIANUS ECLANENSIS EPISCOPUS PELAGIANUS.





DE uITA ET SCRIPTIS IULIANI Dissertatio, Auctore Garnerio.







OPERUM EDITIONUMQUE IULIANI RECENSIO, AUCTORE SCHeNEMANNO

.



§ 1. SCRIPTA.


Ex omnibus, de quibus certo constat Iuliani scriptis, nullum integrum ad nos peruenit, sed fragmenta tantum non admodum lacera quidem et rara transmissa sunt. Alia plane interierunt. Sunt autem genuina, quorum fragmenta aut uestigia saltem restant.

1. Epistola ad Zosimum prima, cuius solus Mercator meminit, et uerba Subnotationum libro c. 6 et 9 inseruit, a Iuliano tamen pro suis agnita  Garnerius in fine dissertationis quinte ad Marium Mercatorem, t. I, pag. 333 sq., ea composuit, in notis quoque ad laudata Subnotationum loca comparandus. Ex eius sententia scripta fuit an. 417, circiter autumnum.

2. Epistola communis ei cum plurimis  Pelagianis episcopis, quam Thessalonicam  miserunt. Sic Augustinus denotat epistolam, quam in singulari opere Iu librorum ad Bonifacium episcopum Romanum directo refutare studuit, in quorum tribus posterioribus etiam fragmenta eius  reperiuntur, a Garnerio ibidem, ubi antecedentia, collecta et ad formam pristinam digesta.

3. Libri Iu ad Turbantium episcopum, aduersus librum primum Augustini de Concupiscentia. Scripti an. ineunte 419, aut sub precedentis exitum. Fragmenta eorum supersunt in tribus Augustini operibus; in libro II de Nuptiis, in libris sex contra Iulianum et in Opere imperfecto. Reperiuntur autem magna quedam ex libro primo parua ex reliquis duobus. Primum enim confutauit Augustinus libro suo II de Nuptiis, relatis uerbatim quecumque continebat chartula ex  hoc ipso libro primo excerpta et ualerio comiti oblata, atque per Alypium Augustino missa; qua ex charta etiam inscriptionem librorum nouimus: Contra eos, qui Nuptias damnant, et fructus earum diabolo assignant. Ex libris sex contra Iulianum quatuor posteriores ita pugnant cum quatuor Iuliani libris, ut non tantum libri libris, sed. capita quoque capitibus respondeant.  De historia eorum in ipsa dissert. 6 pag. 349 tractat.

4. Liber de constantie Bono contra perfidiam Manichei, cuius fragmenta aliquot seruauit Beda. Scriptus fuit, iudice Garnerio, post expulsionem e sede sua.

5. Libri octo ad Florum  episcopum aduersus secundum librum Augustini de Nuptiis et concupiscentia. Scripti, ut Garnerius contendit, in Cilicia, sed publicati demum circa annum 426, quo ex Italia iterum Constantinopolim fugisse eum fingit. Quinque priores libri, aut etiam sex integri habentur in  Opere imperfecto Augustini contra secundam Iuliani responsionem. Pendet uero superstitum numerus ab ipsa Augustini operis descriptione, super qua uignerii sententiam optime refutauit Garnerius in notis ad Subnotationes Mercatoris Opp. t. I, pag. 34 seqq.

6. Liber de Amore, siue Commentarius in Cantica Canticorum. Solus Beda huius operis mentionem facit, et duobus libris, altero de Amore, altero Commentario, comprehensum fuisse notat. Addit etiam scriptum esse occasione duelli eius cum Augustino. Quare, cum nec Augustinus, nec qui cum eo erant, eius meminerunt,  coniici potest posterius esse libris octo ad Florum, quibus refutandis ille immortuus est. Garnerius posterius esse iudicat, propterea quod totus imitatione Theodori Mopsuesteni, qui amatorie scripserit in Cantica, compositus uideatur. Fragmenta aliquot ex Beda collecta habes apud eumdem in App. ad diss. 6 Opp. t. I, pag. 388 sq.

Dubia sunt aut omnino falso Iuliano ascripta: Epistola Pelagii ad Demetriadem, que ut diuersos maxime auctores partim ignorantie, partim ingenio hominum debuit, nec effugere potuit, quominus huic tribueretur. Augustinus porro in opere contra duas Pelagianorum epistolas ad Bonifacium, libro primo, redarguendam sibi sumpsit epistolam tanquam Iuliani, Romam missam, quam ille tamen suam esse negauit his uerbis: Facit quoque Augustinus mentionem epistole, quam a me ait Romam fuisse directam; sed uerba que posuit, nequiuimus quo de scripto loqueretur agnoscere. Nam ad Zosimum quondam illius ciuitatis episcopum super his questionibus duas epistolas  destinaui; uerum eo tempore quo adhuc libros  exorsus non eram  . Alterius ergo cum fragmenta supersint, alteram patet prorsus intercidisse. Secus tamen statuit Garnerius. Ponit enim alteram ad Zosimum epistolam scriptam fuisse octodecim episcoporum, subscribere Tractorie Zosimi detrectantium, nomine et cum forte in manus eius incidisset Libellus fidei quorumdam episcoporum ad metropolitam suum nomine Augustinum directus, in quo negant sibi per fidem suam licere damnationi Pelagianorum, ut iussi erant, subscribere; hanc ipsam ueram illam epistolam Iuliani assertionibus super alias assertiones coaceruatis, non item probatis, contendit. Ut enim alia mittamus, que iure meritoque contra eum disputarunt uiri accuratissime doctrine et cerii iudicii, Norisius  , Coustantius  et Rubeus  , id ipsum statim ueritate caret, quod altera ex duabus, quas ad Zosimum direxisse professus est epistolis non suo solius, sed episcoporum  octodecim, qui ad Rufum Thessalonicensem scripserunt  nomine scripta fuerit. Confidenter quidem in recensu scriptorum Iuliani asserit, Mercatorem huius libelli meminisse ; sed frustra locum illum ab eo indicari speres, et si instes, fatebitur  cum non nisi de una, cuius num. 1 mentionem fecimus, testimonium tulisse. Enim uero non contentus fuit Garnerius, uno libro ditiorem fecisse Iulianum, sed homo opiniosus hac qualiscumque fidei professione ultro usus est, ad aliud quoddam opus ipsi acquirendum. Exstat nempe Liber fidei Greci cuiusdam, ut uidetur, ab incerto quodam in Latinum sermonem conuersus, editusque primum e Corbeiensibus mss. S. Germani de Pratis a Iacobo Sirmondo, qui de auctore nichil definire maluit quam allucinari. Huius uero non auctorem modo, sed interpretem simul deprehendisse sibi uisus est Garnerius: alterum Rufinum  Syrum, seu presbyterum Palestine, qui a Mercatore magister Pelagii Celestiique dictus fuit; alterum Iulianum, hac maxime de causa quod integre fere ex eo pagine in isto fidei libello, quem recens ei uindicatum iuerat, transcripte reperiantur, unde statuit tantum ex hoc libro profecisse, ut suum fidei Libellum uoluerit esse Rufiniani pene compendium  .



§ 2. EDITIONES.

1668. Parisiis apud Sebastianum Marbre.---Gramoisy, regis typogr. uia Iacobea, sub Ciconiis, in-8o. Iuliani Eclanensis episcopi Libellus fidei missus ad sedem apostolicam in causa Pelagianorum. Prodit nunc primum ex codice ueronensi cum notis et dissertationibus tribus historicis Ioan. Garnerii soc. Iesu presb.

Digna notatu sunt que de occasione huius editionis ipse prodidit Garnerius, »Hunc, inquiens, Pater Iacobus Sirmondus, ex codice ueronensi, cum in  Italia uersaretur, exscripsit sua manu, mihique aliquando ostendit, et gratulatus extemporalem de auctore et tempore coniecturam dedit illustrandum notis et typis mandandum.« Mirum quippe non est quod extemporalem suam coniecturam, Sirmondo approbatam, tantopere fouerit, ut nichil ei officere, nichil non eam iuuare, omnibus persuasum esse uellet. Atqui in ms. codice unde libellum Sirmondus eruit, nichil super tituli loco positum erat, preter quasdam euanescentium litterarum figuras, quas ille sic expressit IuLI. Benedictini autem et cum iis Rubeus legendas censent INLI. incipit Libellus, ut initium concordet fini: Explicit Libellus fidei SIC; quas litteras ibidem sue coniecture conuenienter interpretatur Garnerius Siculorum ; Benedictini rectius Sacerdotum Iesu Christi. Exhibetur autem Libellus fidei in quatuor partes distributus, eique succedunt dissertatio I, de tempore et auctore Libelli; diss. II, de uita et moribus Iuliani; diss. III, de Subscriptionibus  in causa Pelagianorum; quarto denique loco note uberiores in Libellum, quibus comparationis et illustrationis causa premittuntur: 1o Libellus fidei a Pelagio Romam missus ad Innocentium Papam; 2o Fragmenta Libelli fidei a Celestio scripti; 3o Excerpta ex epistola Celestii ad clericos Romanos , cum obseruationibus de tempore, auctore, etc., eius; 4o Symbolum Theodori Mopsuesteni, interprete Mario Mercatore; additurque Appendix de Aniano interprete homiliarum sancti Chrysostomi, et breuiatore Codicis Theodosiani, que omnia una cum multis aliis ad historiam Pelagiane heresis spectantibus, fusius tractata et edita sunt cum Operibus Marii Mercatoris. Sed Garnerius aliquando ea cum hoc fidei Libello peculiari uolumine editurus erat, ni ipse Mercator tardioris more impatiens mutare sententiam cegisset. Sic tamen non prorsus a se impetrare potuit, quin aliqua saltem ex pluribus suo gustanda lectori pro  pinaret. Recusus est postea hic Libellus una cum disquisitione de tempore et auctore, itemque obseruationibus in diss. 6 ad Opp. Mercatoris , t. I, pagg. 320-335, additis in fine quibusdam ex genuinis Iuliani fragmentis, que supra indicauimus. Ibi quoque dissertatio de uita Iuliani facit caput sextum, dissert. 1, de prauis auctoribus et defensoribus heresis Pelagiane, pag. 144, sq., quemadmodum de scriptis eius caput quartum, Append. ad diss. 6, pag. 387 sq., exponit. Dissertatio denique de Subscriptionibus in causa Pelagianorum inter ceteras ad Mercatorem quartum locum occupauit, pagg. 263-282. Sed et hoc notabimus, ne cui fraus accidat,  dari exemplaria editionis seorsim facte, que annum 1673 in titulo preferant. Titulus quoque non uerbis quidem, sed forma ac habitu suo paulo a superiore diuersus est 





EPISTOLA AD ZOSIMUM.







EPISTOLA AD RUFUM.







AD TURBANTIUM EPISCOPUM, ADuERSUS LIBRUM PRIMUM SANCTI AUGUSTINI DE CONCUPISCENTIA, LIBRI QUATUOR.







AD FLORUM ADuERSUS LIBRUM II SANCTI AUGUSTINI DE NUPTIIS LIBRI OCTO.







LIBER DE AMORE.







LIBER DE CONSTANTIAE BONO, CONTRA PERFIDIAM MANICHAEI.







RUFINIANI LIBELLI INTERPRETATIO.






EODEM TEMPORE.
CeLESTIUS PELAGII DISCIPULUS.





DE uITA ET SCRIPTIS CeLESTII Dissertatio, AUCTORE GARNERIO.







LIBELLUS FIDEI ZOSIMO OBLATUS.







BREuIARIUM EPISTOLAE AD CLERICOS ROMANOS.







LIBER ADuERSUS PECCATUM ORIGINALE.







SENTENTIAE CeLESTII.







DEFINITIONES DE IMPECCANTIA.






EODEM TEMPORE.
ANIANUS DIACONUS CELEDENSIS.






EODEM TEMPORE.
ANIANUS DIACONUS CELEDENSIS. DE uITA ET SCRIPTIS ANIANI Dissertatio, AUCTORE GARNERIO.





[OPERA.]





INTERPRETATIO XXuI HOMILIARUM SANCTI CHRYSOSTOMI IN SANCTUM MATTHAEUM, PRAECEDENTE ANIANI PROLOGO AD ORONTIUM.







INTERPRETATIO HOMILIARUM SANCTI CHRYSOSTOMI DE LAUDIBUS SANCTI PAULI, PRAECEDENTE ANIANI PROLOGO AD EuANGELUM.







SERMONIS SANCTI CHRYSOSTOMI AD NEOPHYTOS Interpretatio.







LIBRI AD uERSUS EPISTOLAM SANCTI HIERONYMI AD CTESIPHONTEM.






uolume back matter






SELECTAE uARIANTES LECTIONES IN RUFINI ECCLESIASTICAM HISTORIAM, EX MS. TABULARII CAPITULARIS FOROIULIENSIS [* 1Kb] .

 Prefatiuncul e Rufini col. 463. subiungit ms. Hec etiam X. libro Ecclesiastice Historie continentur.

In Elencho ad col. 465. cap. XIX. ms patri Constantino, pro frátri Constantio, habet. Subsequentis autem Capituli totam hanc pericopam tacet, Luciferi ceterorumque Episcoporum Catholicorum.

Historie libro et cap. I. col. 468 not. e, ms. credens, dissimulare aliis, pro credens, si dissimularet a talibus.

Cap. II. post med. ms. simultatio Sacerdotum, pro simulatio, etc., quod et uerius uidetur, quanquam minus Latinum, si pro simultate accipiatur. Mox complures habet pro plures.

Cap. III. col. 469. not. c. ms. dicendo pro dicendi.

Cap. Iu. init. ms. Maximinus pro Maximianus.

Cap. u. not. b. tacet in uoculam, tum quarto ab hoc uersu uobis, et paulo post ad not. c. tamen. Col. 472. uers. 5. ms. aderat conciliis, pro consiliis: et in fine statuta fingentibus pro figentibus.

Cap. uI. col. 473. not. a. ms. ex nullis exstantibus factus est, aut ex alia substantia, pro substantibus, et subsistentia. Mox Can. I. per impatientiam pro impatientia. Can. u. ne quem si alius Episcopus pro ne quem alius, et mox in singulis urbibus atque prouinciis. Cap. uI. suburbicarum pro suburbicariarum. Can. XIII. ferme rectius, militiam abiecerant, et rursus hanc ambierunt pro ad hanc abierunt. Can. XIu.  prout moderatio Episcopi uoluerit. Iterum rectius Can. XuIII. nemo eum, qui ad alium pertinet, suscipiens pro edito subripiens. Confer sup. Can. u. ex quo ueritas lectionis constabit. Can. XXI. Paulinianiste pro Paulianiste: et in fine legum ratio pro reuerentia.

Cap. uIII. init. col. 476. ms. que exstiterint: subsequenti uers. tacet mulier. Post med. col. 477 satis bene uteretur habet pro uterentur: et nono post uersu tacet ac humilius.

Cap. IX. post med. col. 479. habiti sunt, etc., et mox paruo pro paruulo; 14, post uersu atque pro ad que: 10, post uersu, plus habet denuo reuertuntur.

Cap. X. uers. 17. ab init. cap. si qui experti . . . . . nouerint, conferant, rectius: et in fine col. ne presumeret, et sinere uideretur. Col. 482. u. 10. ex ipsa opera, et mox maturus pro matutinus.

Cap. XI. init. ex hac luce decessit. Col. 484. u. 4. sed ab his, tacita et copula intermedia.

Cap. XIII. col. 486. u. 14. in perfidia.

Cap. XIu. col. 487. u. 7. puerorum multitudinem supra oram, etc.

Cap. XuI. col. 488. u. penult. inuidie horror.

Cap. XuII. col. 489. uers. 8. reliquerant pro retinebant, et mox perculit pro perpulit. Col. 490. u. 14. Ecce pro Hoc est, et decipere pro decipi.

Cap. XIX. col. 492. u. 24. concedas.

Cap. XX. ad fin. deserende pro destruende

 Cap. XXIII. init. Maximinum pro Maximum.

Cap. XXu. u. 16. ab init. cap. animo leprosus, et mox secutoribus pro sectatoribus.

Cap. XXuII. post init. Constantio conhibente uiuente, quorum alterum alterius glossema est, illudque pro conniuente preferendum. Ad fin. si ibi talis, et mox preposterus  pro preproperus.

Cap. XXuIII. in fin. quantum note pro noxe.

Cap. XXIX. med. Et quia duas substantias non dicimus in Deo, nec tres subsistentias dicere debemus.

Cap. XXX. post init. tacet priore loco Eusebio.

Cap. XXXI. med. diligentius exposuit.

Cap. XXXu. u. 10 ab init. cap. matres et uiri iuuenes, uirginesque immensa, etc. satis probe, et uerius.

Cap. XXXuI. sub init. ad horam undecimam pro decimam.


LIB. II.

Cap. I. u. 5. ab init. cap. ductoresque nostri, et mox darent pro dederunt. Decimo ab hoc uersu tacet ei. In fine cap. suscepit, deinde nouem menses pro octo, falso tamen. uide nos ibi.

Cap. II. uers. 2. de militia.

Cap. III. decimo a fine uersu et copulam tacet, tum habet Tria millia et eo amplius, tacito simul.

Cap. Iu. uers. 1. uita: et col. 512. uers. 13. qui se deduxerant. Col. 513. not. d. tacet die ipsa, quod et uerius puto.

Cap. u. uers. 3. tacet per se.

Cap. uI. not. i. Lucius omnia, etc.

Cap. uII. uers. 2. nebulosi ductoris. Et col. 517. uers. 5. descripta sunt, legimus.

Cap. uIII. ad not. e. Apeteliote pro Apeliote.

Cap. IX. uers. 2. tacet nobis, deinde plus habet, oliuarum plantationem quoque Domini, etc. Col. 518. uers. 20. tacet propria; uers. 38. et quecumque ad uictum, etc. Col. 519. ad not. e. impendi pro impendere.

Cap. XI. not. g. tunc Consulares: sub fin. reuocarit pro reuocaret.

Cap. XII. uers. ultimo regnum gerente pro rem, etc.

 Cap. Xu. uers. 6. fideliter pro fienter.

Cap. XuI. uers. 1. dictata. uers. 4. negat se impiorum posse uerba, etc. Paullo ante not. h. tacet impia, uersu octauo a fine, Maximus qui se exuetere [sic] tyranni in famia, legitimum principem gestiret ostendere: Omnino uerius, tantum quod fraudi esse potest, uerbum exuetere, in duo dispertias ex uetere: sicque locum refigi uelim. Confer preced. cap. XIu.

Cap. XX. medio, tacet duo uerba uerti uel, ferme concinnius.

Cap. XXII. col. 529. uers. 3. post not. b. res gestas ad Imperatorem referunt.

Cap. XXIII. uers. 6. et 7. cuncta que ad summum pauimentorum leuabantur, et mox immissis pro immensis. Col. 530. post med. templi foribus obseratis pro temporibus obseruatis: ibidem undecimo a fine uersu tacet radio. Col. 531 init. ab ipsis Gentibus pro Gentilibus, et col. 533. u. 4. et Soron Apim primo ex compositione, post uero per, etc.

Cap. XXu. uers. 7. plus habet digna dignatione numinis, et ad not. g. irrepebat pro erepebat. Sub capitis finem ceterisque fraudibus pro cecisque, etc. et mox omnino uerius, incertis patribus pro incestis, quemadmodum et in Editione nostra uelim restitui.

Cap. XXuI. sub fin. sed fecerint pro sed profecerint.

Cap. XXuII. col. 536, uers. 1. et 2. iterum rectissime ueri Dei templa, Ecclesieque constructe, ad cuius lectionis fidem refigi et apud nos locum uelim, atque illud celse, quod ex Barreano exemplari accepimus, expungi.

Cap. XXIX. uers. 12. commendate pro commendata.

Cap. XXX. in fin. uobis magna pernicie pro magne, etc.

Cap. XXXIII. u. 11. ab init. cap. secuturam Eugenio pro securam, etc. et uers. 16. rectius, presumserant plurium numero: mox primo illi pro primi, etc. Ibidem ante not. e. paullo melius ad solita pro ad solida se uertit, etc. et tertio ab hoc uersu iusta prelia ista, etc. tacitis etiam uoculis intermediis, ut puto.

EXPLICIT LIBER HISTORIAE ECCLESIASTICAE FELICITER.





INDEX LOCORUM EX SACRA SCRIPTURA QUI IN RUFINI OPERIBUS SPARSIM LAUDANTUR, AUT EXPLICANTUR.  [1Kb]



GENESIS.
    Cap. XLIX. uocauit autem filios suos, et dixit: Congregamihi, ut annunciem uobis, que occursura sunt uobis in nouissimis, Pag. 24

EXODUS.
    Cap. Iu. Isrel primogenitus meus. 25
    XIII. Et erit uita suspensa ante oculos tuos, et timebis per diem et noctem, etc. 86

DEUTERONOMIUM.
    Cap. II. Cum diuideret Excelsus gentes, statuit terminos gentium secundum numerum. 77
    XXXII. Audite hec omnes gentes: auribus percipite omnes, qui habitatis orbem, quique terrigene et filii hominum, simul in unum diues et pauper. Append. 479
    XXXII. Ex uineis Sodomorum uitis eorum, et palmes  eorum de Gomorris, uua eorum, uua fellis et botrua amarissimus ipsis. 88

ESAIAS.
    Cap. III. ue anime eorum, qui cogitauerunt cogitationem pessimam aduersus semetipsos dicentes, Alligemus iustum, quia inutilis est nobis. 83
    III. Dominus in iudicium ueniet, cum senioribus et principibus populi. 84
    u. Expectaui ut faceret uuam, fecit autem spinas. 85
    uII. uirgo concipiet, et pariet filium. 73
    XXu. Et faciet Dominus Deus Sabaoth omnibus gentibus, in monte isto bibent letitiam, bibent uinum, ungentur unguento in monte isto. 82
    XXuI. Resurgent mortui, et suscitabuntur qui sunt in sepulchris. 105
    XXXuI. Mulieres, que uenitis a spectaculo, uenite: non enim est populus habens intellectum. 95
     L. Peccatis nostris uenundati sumus. 77
    L. Dorsum meum dedi ad flagella, et maxillas ad palmas, et faciem non auerti, etc. 83
    LII. Quibus non est annunciatum de eo, uidebunt, et qui non audierunt intelligent. 81
    LIII. Domine quis credidit auditui nostro. 84
    LIII. Sicut agnus coram tondente se, non aperuit os suum, in humilitate iudicium eius. 85
    LuII. Recubans dormiuit ut leo, et ut catulus leonis, quis suscitabit eum? 86
    LuII. Supra quem aperuistis os uestrum, et aduersus quem relaxastis linguas uestras. 85
    LXI. Spiritus Domini super me, propter quod unxit me, euangelizare pauperibus, etc. 62
    LXIII. Qui eduxit de terra pastorem magnum ouium. 92
    LXIII. Quis est hic qui uenit de Edom, rubor uestimentorum eius ex Bosra? Quare rubicunda sunt uestimenta tua, et indumentum tuum, etc. 88

IEREMIAS.
    Cap. II. Ego plantaui te uineam frugiferam. 25
    III. Mortificauerunt in lacum uitam meam, et posuerunt lapidem super me. 89
    uI. Spiritus uultus nostri Christus Dominus: comprehensus est in corruptionibus nostris, in quo diximus: sub umbra eius uiuemus in gentibus. 82
    XI. uenite et iniiciamus lignum in panem eius, et conferamus eum de terra uiuentium. 86

EZECHIEL
    Cap. XXX. In illa die procedent Angeli festinantes exterminare Aethiopiam, eritque inter eos perturbatio in die Aegypti, etc. 78
    XXXII. Et extraham te in hamo meo, et extendam te super terram. Campi de te implebuntur, et constituam te super omnes uolucres celi. 79
    XLIu. Porta autem, que respicit ad Orientem, clausa erit, et non aperietur, et nemo transibit per eam, quoniam Dominus Deus Isrel transibit per eam, et clausa erit. 72

OSEE.
    Cap. I. Si fuerint filii Isrel sicut arena maris, reliquie salue fient. 11
    III. Et dicit Dominus: Ad huc uade, dilige mulierem dilectam amicis et adulteram, sicut diligit Dominus filios Isrel, etc. Append. 413
    Iu. Iudicate matrem uestram, iudicate, quoniam ipsa non uxor mea, et ego non uir eius. Append. 403
    Iu. Audite uerbum Domini filii, Isrel, quia iudicium Domino cum habitatoribus terre, non enim est ueritas, et non est misericordia, et non est scientia, etc. Append. 415
    u. In tribulatione sua mane consurgent ad me: uenite, reuertamur ad Dominum, quia ipse cepit, et saluabit nos, percutiet et curabit nos. Append. 428
    u. Audite hoc, sacerdotes, et attendite, domus.
    uI. Sanabit nos post biduum, in die autem tertia, resurgemus, et uiuemus in conspectu eius. 92
    uII. Cum sanare uellem Isrel, reuelata est iniquitas Effraim et malitia Samarie, quia, etc. Append. 431
    uIII. In gutture tuo sit tuba, quasi Aquila super domum Domini, pro eo quod, etc. Append. 436
    IX. Noli letari, Isrel, noli exultare, quia a federe legis sacrilega pollutione discesseris. Append. 442
    X. uaccas Bethauem coluerunt habitantes Samarie, quia luxit super eum populus eius, et editui eius superexultauerunt in gloria eius, quia migrauit ab eo. Append. 449
    X. Et alligantes eum xenium Regi Iarim. 84
    X. uitis frondosa Isrel, fructus adequatus est ei secundum multitudinem, fructus, etc. Append. 447
    XI. Sic fecit uobis Bethel. Append. 456

AMOS.

    Cap. uI. ue qui opulenti estis in Sion, et confiditis in monte Samarie. Append. 535
    uIII. Occidet tibi sol meridie. 87
    IX. Qui edificat in celo ascensionem suam. 94

ZACHARIAS.
    Cap. XI. Et dixi ad eos: Si bonum est in conspectu uestro, date mercedem, et abnuite. Et accepi triginta argenteos, et misi eos in domum Domini in conflatorium. 83
    XIu. In illa die non erit lux: frigus et pruina erit uno die, et dies illa nota Domino, et neque dies neque nox, et ad uesperam erit lux. 87

MALACHIAS.
    Cap. III. Ecce ueniet Dominus omnipotens, et quis sustinebit diem aduentus eius, aut quis sustinebit aspectum eius? quia ipse ingreditur sicut ignis conflatorii, et sicut herba, etc. 95

PSALTERIUM
    Cap. III. Ego dormiui et soporatus sum, et exsurrexi, quoniam Dominus suscepit me. 91
    Iu. Qui manducauit panes meos, ampliauit aduersum me supplantationem. 82
    Iu. Filii hominum, usquequo graui corde, ut quid diligitis uanitatem, et queritis, e c. Append. 547
    X. Ut sagittent in obscuro rectos corde. 46
    XI. Linguam nostram magnificabimus: labia nostra a nobis sunt, quis noster, etc. Append. 528
    XI. Propter miseriam inopum et gemitum pauperum, nunc exsurgam, dicit Dominus. 91
    Xu. Quia non dabis sanctum tuum uidere corruptionem. 90
    Xu. Domine, eduxisti animam meam ab inferno, saluasti me a descendentibus in lacum. 90
    XuII. Cum sancto sanctus eris, et cum peruerso peruerteris. Append. 407
    XuII. Qui ascendit super Cherubin, uolauit super pennas uentorum. 94
    XXI. Tauri pingues obsederunt me. 34
    XXI. Et in puluerem mortis deduxisti me. 89
    XXXII. Tollite portas principes uestras, et eleuamini, porte eternales, et introibit rex glorie. Quis est iste rex glorie? Dominus fortis, et potens, etc. 93
    XXIII. Domine, quis habitabit in tabernaculo tuo, aut quis requiescet in loco sancto tuo? Append. 456
    XXu. Odi Ecclesiam malignantium, et cum impiis non sedebo. 101
    XXuII. Diuiserunt sibi uestimenta mea, et super uestem meam miserunt sortem. 88
    XXIX. Que utilitas in sanguine meo, dum descendero in corruptionem. 89
    XXIX. Quia non derelinques animam meam in inferno, nec dabis sanctum uidere, etc. 90
    XXIX. Domine, eduxisti de inferno animam meam, saluasti me a descendentibus in lacum. 91
    XXX. In manus tuas, Domine, commendo spiritum meum. 95
    XXXIu. Fiat uia illorum tenebre et lubricum, et Angelus Domini persequens eos. Append. 454
    XXXuII. Ego tanquam surdus non audiebam, et sicut mutus non aperiens os suum. 85
    XXXuII. Amici mei, et proximi mei aduersum me appropinquauerunt, et steterunt. 82
    XXXuII. Factus sum sicut homo non audiens, et non habens in ore suo redargutiones. 83
    XXXuIII. Obmutui et humiliatus sum, et silui a bonis, et dolor meus renouatus est. Append. 532
    XLIu. Speciosus forma pre filiis hominum. Append. 412
    XLu. Deus in medio eius non commouebitur: adiuuabit eam Deus mane diluculo. Append. 461
    XLuI. Ascendit Deus in iubilatione, et Dominus in uoce tube. 94
     XLuIII. Homo cum in honore esset, comparatus est iumentis, et similis factus est illis. Append. 474
    XLIX. Peccatori autem dixit Deus, Quare tu enarras iustitias meas, et assumis, etc. Append. 550
    L. Ut iustificeris in sermonibus tuis, et uincas cum iudicaris. Append. 415
    LIu. Molliti sunt sermones eius super oleum, et ipsi sunt iacula. 82
    Lu. Qui facit Angelos suos Spiritus et ministros suos ignem urentem. Append. 469
    LuII. Ad nichilum deuenient, tanquam aqua decurrens. Append. 455
    LXII. Tabernaculum Idumeorum, et Ismelite, Moab et Agareni, Gebal et Amon et Amalech, et alienigene cum habitantibus Tyrum. Etenim Assur uenit cum illis, etc. Append. 440
    LXIII. Ascendens in altum captiuam duxit captiuitatem, dedit dona hominibus. 93
    LXIu. Benedices corone anni benignitatis tue, et campi tui replebuntur ubertate. Pinguescent fines deserti et exultatione colles accingentur. Append. 160
    LXIu. uerumtamen mendaces filii hominum in stateris, ut decipiant ipsi de uanitate, etc. 55
    LXuIII. Descendi in limum profundi, et non est substantia. 89
    LXuIII. Et dederunt in escam meam fel, et in siti mea potauerunt me aceto. 88
    LXX. Quoniam conuersus uiuificasti me, et de abysso terre iterum reduxisti me. 89
    LXXII. Mihi adherere Deo bonum est. 17
    LXXII. Prodiit quasi ex adipe iniquitas eorum, transierunt in astum cordis. Cogitauerunt et locuti sunt nequitiam. Iniquitatem in excelso locuti sunt. Append. 20
    LXXIII. Dedit eum in escam populis Aethiopum. 80
    LXXu. Dormitauerunt omnes qui ascenderunt equos. 35
    LXXu. Notus in Iudea Deus. 42
    LXXuII. Excitatus tanquam dormiens Dominus. 485
    LXXXuI. Diliget Dominus portas Sion super omnia tabernacula Iacob. App. 401
    LXXXuII. Et factus est sicut homo sine adiutorio inter mortuos liber. 93
    XCII. Parata est sedes tua, Deus, ex tunc; a seculo tu es. 94
    CIII. Omnia a te expectant, Domine, ut des illis escam in tempore. Dante te illis, colligent: aperiente te manum tuam, omnia implebuntur bonitate: Auertente, etc. App. 481. 486
    CIu. Posuit pluuias eorum grandinem, ignem comburentem in terra ipsorum: et percussit uineas eorum, et contriuit omne lignum finium eorum. App. 488
    CXI. Quia disponit sermones suos in iudicio. 95
    CXIII. Celum celi Domino; terram autem dedit filiis hominum. App. 555
    CXXuI. Ecce Domini filii merces, fructus uentris. 30
    CXXXuIII. Quo ibo a spiritu tuo, aut quo a facie tua fugiam? Si ascendero in celum, tu illic es, si descendero in infernum ades. Si sumpsero pennas meas diluculo, et habitauero in extremis maris: illuc manus tua deducet me, etc. App. 554
    CXLI. Portio mea in terra uiuentium. App. 504
    CIX. Donec ponam inimicos tuos sub pedibus tuis. 7
    CIX. Ante luciferum genui te. 42
    CIX. Dixit Dominus Domino meo, Sede a dextris meis. 94

IOB.
    Cap. XII. Dominus concordat corda principum. 85
    XL. Aut adducis draconem, aut ponis capistrum circa nares eius. 80

CANTICUM CANTICORUM.
    Cap. I. Adolescentule dilexerunt te: post te curremus in odorem unguentorum tuorum. 30 et seq.
    II. Exite et uidete, filie Ierusalem, coronam, qua coronauit eum mater sua. 87
     II. Prehendite mihi uulpes pusillas, et exterminantes uineas meas. 30
    III. In cubili meo quesiui eum, et non inueni, quem diligit anima mea. 92
    III. Tenebo eum, et non dimittam eum, quem diligit anima mea. 92
    u. Intraui in hortum meum, soror mea, sponsa mea, et uindemiaui uineam meam, etc. 88
    uI. Una est columba mea, una est perfecta genitrici sue. 101
    XXII. Prehendite uulpes paruulas, exterminantes uineas meas. 30

DANIEL.
    Cap. III. uidebam in uisu noctis, et ecce cum nubibus celi, quasi filius hominis, etc. 96
    XII. Quia tunc resurgent, qui sunt in terre puluere: hi quidem in uitam eternam, etc. 105

BARUCH.
    Cap. III. Hic Deus noster, non reputabitur alter ad eum, qui inuenit omnem uiam discipline, et dedit eam Iacob, et Isrel dilecto suo: posthec in terris uisus est, etc. 63

MATTHAEUS.
    Cap. I. Quia paries filium, et uocabis nomen eius Iesum: hic enim saluum faciet, etc. 73
    Iu. uenite post me. 35
    Iu. Dominus iehsu ductus est in desertum a spiritu, ut tentaretur a diabolo. 37
    Iu. Et accedentes Angeli ministrabant ei. 37
    X. Nolite timere eos, qui possunt corpus occidere, anime autem nichil possunt facere. 95
    X. Estote prudentes sicut serpentes. 36
    XI. Tu es qui uenturus est, an alium exspectamus? 89
    XIII. Simile est regnum celorum fermento, quod abscondit mulier in farine mensuris, etc. 64
    XIII. Semen cecidit super terram bonam, et adferet fructum, aliud tricesimum, etc. 31
    Xu. Si cecus ceco ducatum prebeat. 16
    Xu. Sciebat enim Pilatus, quod per inuidiam tradidissent eum Iudei. 42
    XuI. Propitius esto, Domine, non tibi erit hoc. 35
    XuII. Hic est Filius meus dilectus, in quo mihi bene, etc. 39
    XIX. Nisi conuersi fueritis sicut infans, non intrabitis in regnum celorum. 17
    XIX. Quod est apud homines impossibile, possibile est apud Deum. 277
    XXII. In resurrectione mortuorum, neque nubent, neque nubentur, sed erunt sicut, etc. 105
    XXII. Dic nobis, licet censum dare Cesari, an non? 42
    XXII. Deus Abraham, Deus Isaac, Deus autem non mortuorum, sed uiuentium. 105
    XXII. Si ergo Dauid in spiritu Dominum uocat eum, quomodo filius eius est? 94
    XXIII. A sanguine Abel iusti usque ad sanguinem Zacarie. 27
    XXIu. Cum dixerint uobis, Ecce Christus hic, aut ecce illic, nolite credere, etc. 97
    XXu. Ite in ignem eternum, qui preparatus est diabolo, et Angelis eius. 37
    XXu. Et segregabit oues ab hedis. 98
    XXuI. Sexta siquidem hora tenebre facte sunt usque ad horam nonam, et terra mota, etc. 552
    XXuI. ueruntamen dico uobis: Amodo uidebitis Filium hominis sedentem ad, etc. 35
    XXuI. Consilium fecerunt, ut Iesum dolo tenerent et, etc. 42
    XXuI. Aue rabi, et osculatus est eum. 82
    XXuI. Quia consilium fecerunt Scribe et Pharisei, ut Iesum dolo tenerent. 27
    XXuII. Sanguis illius super nos et super filios nostros. 28
    XXuII. Diuiserunt sibi uestimenta mea, et super uestem meam miserunt sortem. 87
     XXuII. Monumenta aperta sunt, et multa corpora dormientium sanctorum, etc. 89
    XXuII. Mortuus est ex infirmitate, et resurrexit a mortuis ex uirtute. 41
    XXuII. Mundus sum a sanguine iusti huius. 28
    XXuIII. Baptizate omnes gentes in nomine Patris et Filii et Spiritus Sancti. 103

MARCUS.
    Cap I. Quia crucifigi oportet Filium hominis, et mori. 35
    uIII. uade retro, Satana, scandalum mihi es, quoniam non sapis que Dei sunt, sed, etc. 35

LUCAS.
    Cap. XII. Quia cum uenerit Dominus serui illius, diuidet eum, et partem cum infidelibus ponet, etc. 27
    Xu. Letitia est enim et gaudium Angelis in celis super uno peccatore penitentiam, etc. 15
    Xu. Ego semper tecum fui, nunquam preterii, et nunquam dedisti mihi hedum, etc. 27
    XX. Quod apud homines impossibile est, possibile est apud Deum. 277

IOANNES.
    Cap. II. Soluite templum hoc, et in tribus diebus suscitabo illud; hoc autem dicebat, etc. 9
    III. Sicut exaltauit Moyses serpentem in deserto, ita exaltari oportet Filium hominis. 34
    u. Quia ego ueni in nomine Patris mei, et non recepistis me, alius ueniet in, etc. 97
    u. Pater neminem iudicat, sed omne iudicium dedit Filio. 34
    uII. Quia flumina de uentre eius procedent aque uiue. 86
    uIII. Ego et Pater unum sumus. 59
    uIII. Samaritanus est, demonium habet. 43
    IX. Ego in iudicium ueni in hunc mundum. 34
    X. Erit unus grex, et unus pastor. 34
    XII. Cum exaltatus fuero a terra, omnia ad me ipsum traham. 90
    XIII. Filioli adhuc modicum uobiscum sum. 48
    XIu. Quia uado ad Deum meum et Deum uestrum. 44
    Xu. Ego sum uitis uera. 11
    XX. Quia tulerunt Dominum meum, et nescio ubi posuerunt eum. 92

ACTA.
    Cap. II. uerbum enim consummans et breuians in equitate faciet Dominus super terram. 52
    X. Quem unxit Pater Spiritu Sancto misso de celis. 62
    Xu. Multi ex circumeuntibus Iudeis simulabant se Apostolos Christi. 54

AD ROMANOS.
    Cap. III. Scimus quia omnia que lex loquitur, his qui in lege sunt loquitur. App. 507
    Iu. Mortuus est propter delicta nostra et resurrexit propter iustificationem nostram. App. 504
    uI. Qui alios doces, teipsum non doces. 12
    uIII. Quia illum suscitauit a mortuis. 9
    XIu. Quia omnes nos stare oportet ante tribunal Christi, ut recipiat unusquisque propria corporis prout gessit, siue bona siue mala. 97

CORINTHIOS.
    Cap. I. uerbum enim crucis pereuntibus stultitia est, his uero qui salui fiunt, etc. 84
    Nos autem predicamus Christum crucifixum, Iudeis quidem scandalum, Gentibus autem stultitiam, ipsis uocatis Iudeis et Grecis Christum Dei uirtutem, etc. 84
    II. Loquetur enim ipse sapientiam inter perfectos. 40
    III. Lac uobis potum dedi, non escam. 46
    III. Dei enim administratio est, Dei cultura est. 31
    Iu. Si enim qui uidetur, noster homo corrumpitur, sed qui intus est. 28
    uIII. Et unus Dominus iehsu Christus, per quem omnia. 65
     IX. Quis plantauit uineam, et de fructibus eius non edit? 31
    IX. Quia macero corpus meum et seruituti subiicio, ne forte cum aliis, etc. 35
    uI. Sic enim pugnat, non quasi acrem cedens, sed, etc. 15
    XI. Quia caput Christi Deus est. 64
    XII. Ne extollar, datus est carni mee stimulus, Angelus Satane, qui me colaphizet. 35
    XII. Nemo enim dicit Dominum Iesum Christum, nisi in Spiritu Sancto. 7
    XII. Unusquisque secundum figuram fidei sue recipit gratiam Spiritus. 43
    Xu. Primus homo de terra terrenus. 26
    Xu. Quod si resurrectio mortuorum non est, ergo Christus non resurrexit. Si autem non resurrexit, inanis est predicatio nostra, uacua est et e fides nostra. 107
    Xu. Nunc autem Christus resurrexit a mortuis, primitie dormientium, quoniam quidem per hominem mors, et per hominem resurrectio mortuorum. 107
    Xu. Quia non primum quod spiritale est, sed quod animale est. 26
    Xu. Insipiens tu, quod seminas non uiuificatur, nisi prius moriatur: et quod seminas non corpus, quod futurum est, seminas, etc. 106

GALATAS.
    Cap. II. Christo concrucifixus sum: uiuo uero iam non ego, uiuit uero Christus in me, etc. 16
    Iu. Abraham duos filios habuit, unum de ancilla, et unum de libera: hec autem, sunt duo Testamenta. 26

EPHESIOS.
    Cap. I. Sicut elegit nos in ipso ante mundi constitutionem, ut essemus sancti, etc. 334
    II. Secundum operationem potentie uirtutis eius, quam operatus in Christo, suscitans eum a mortuis, etc. 94
    II. Qui simul excitauit nos, simulque sedere fecit in celestibus. 92
    u. Non enim argento, uel auro redempti estis, sed pretioso sanguine unigeniti a Deo. 12
    u. Qui uxorem suam diligit, se ipsum diligit: nemo enim unquam carnem suam odio habet, etc. 332

PHILIPPENSES.
    Cap. I. Miser ego homo, quis me liberabit de corpore mortis huius? 335
    II. In cuius nomine, omne genu flectatur, celestium, terrestrium, et infernorum. 94
    II. Habitu inuentus ut homo. 79
    II. Quia in nomine Iesu, omne genu flectatur, celestium, terrestrium, etc. 77. 78
    II. Hoc sentite in uobis, quod in Christo Iesu, qui cum in forma Dei esset, non rapinam arbitratus est se esse equalem Deo, sed semetipsum exinaniuit, etc. 78
    Iu. Omnia possum in eo, qui me confortat. 16
    uI. Scio et abundare et esurire ad omnia, et in omnibus imbutus sum. 39

COLOSSENSES.
    Cap. I. Qui est imago inuisibilis Dei primogenitus omnis creature, etc. 323
    II. Delens, quod aduersus nos erat, chirographum, et affigens illud Cruci sue, traduxit Principatus, et Potestates, triumphans eos in semetipso, etc. 78
    II. In quo inhabitat omnis plenitudo Deitatis corporaliter. 44

THESSALONICENSES.
    Cap. II. Ne quis uos seducat ullo modo, quoniam nisi discessio uenerit primum, et reuelatus fuerit homo peccati filius perditionis, etc. 95
     u. Omnia probantes, quod bonum est tenentes, ab omni specie mala nos abstinentes. 315

TIMOTHEUM II.
    Cap. II. Laborantem agricolam oportet primum de fructibus percipere. 31
    Iu. Hec autem faciens, te ipsum saluum facies, et eos qui tecum sunt. 47

HEBRAEOS.
    Cap. II. Decebat enim eum propter quem omnia, per quem omnia, qui multos filios, etc. 90
    XI. Credere enim primo omnium accedentem ad Deum oportet, quia est, etc. 56
    XI. Moyses, spretis Aegyptiorum thesauris, elegit potius ferre improperium Christi. 31
    XI. Maledicta terra in operibus suis, spinas et tribulos producet tibi. 86

I. PETRI.

    Cap. II. Quales oportet nos esse in sanctis conuersationibus, exspectantes aduentum Domini, etc. Ap. 554
    III. Christus est in dextera Dei sedens in celis. 94
    II. Quia Christus mortificatus carne, uiuificatus autem spiritu, qui in ipso habitat, eis qui in carcere conclusi erant descendit spiritibus predicare, qui increduli fuere in diebus Ne. 89

II. PETRI.
    Cap. II. Quando celi ardentes magno impetu transibunt: et elementa ignium ardoribus decoquentur. Ap. 493

APOC.
    Cap. Iu. Et requiem non habebant die ac nocte, dicentes Sanctus, Sanctus, Sanctus Dominus Deus Sabaoth, qui erat et qui est, etc. 61
    XuII. Aque multe, etc. Ap. 6







INDEX uERBORUM, SENTENTIARUM AC RERUM MEMORABILIUM QUAE IN RUFINI OPERIBUS CONTINENTUR.  [1Kb]


A
    Abstinentia Monachorum Euagrio cohabitantium pane, male, et aqua tantum utentium. pag. 192.
    Aegyptus idolorum officina. 148. Habet Deos multos et unde. Ibid. Habet etiam multos Monachos. Ibid.
    Aetius hereticus. 252.
    Agricola terre sue, quis esse putandus est. 32.
    Alexander Episcopus Alexandrie. 217. et seq.
    Alligare pullum ad palmitem, quid, 11, et seq.
    Altitudo et latitudo Crucis describitur. 76.
    Ambrosius ieiuniis pugnat aduersus Iustine furorem. 286.
    Amictus quid. 13.
    Ammon pater Monachorum. 200. Eius animam uidet Antonius in celum euntem. Ibid.
    Ammon, siue Amun contra latrones porte monasterii custodes duos dracones ponit. 158. Latrones humaniter tractat, et ad Deum conuertit. Ibid. Draco eius precibus disrampitur. Ibid. Puerum emota mente sacro oleo sibi restituit. Ibid.
    Ammonas, siue Piammon eger per Angelum curatur. 205. Eo in altari offerente Angelus signat communicantes. Ibid.
    Ammonius uirtutibus excellit. 189. Fratres eius Eusebius, Euthymius, Dioscorus. Ibid. Hospiti cellulam suam cedit. Ibid.
    Ampliatus est Ioseph in multis et super fratres dicitur, 43. 44. et 45.
    Angeli fratres nostri sunt. 45.
    Angelus custos semper assistit, et docet Monachum Anuph. 168.
    Angelus Piammonem egrum curat. 205. Angelus signat communicantes in Missa Piammonis, et quos preterit, intra triduum moriuntur. Ibid.
    Angeli pascunt Anuph. 168. Eius animam in celum deferunt. Ibid.
    Anima, quando in sanguine uue lauatur. 13
    Anime uirtus tripartita, 28.
     Animalia ruminantia. 33.
    Antichristus ex tribu Dan nasciturus. 15.
    Antonius quos curare non ualet, ad Paulum simplicem mittit. 204.
    Antonius Eremita Monachorum exemplar. 230.
    Antonii Eremite precibus se Constantinus Magnus commendat. 229. et seq.
    Anuph numquam mentitus. 168. Ministerio Angelorum pascitur. Ibid. Sanctorum gloriam, et Demonum cruciatus uidet. 169. Anima eius cum hymnis in celum ab Angelis defertur. Ibid.
    Apes nesciunt coniugia. 74.
    Apelles, uel Apellen faber ferrarius, presbyter. 173. Ferro candente diabolum in mulieris specie fugat. Ibid. Inde ferrum candens manu nuda tractat. Ibid.
    Apollo cur Daphnidi responsum non dat. 260. et seq.
    Apollonius, seu Apollo. 144. Pater Monachorum. Ibid. Quindecim annos natus eremum petit. Ibid. Orans exauditur pro iactantie spiritu a se auferendo. 145. uestitus eius non ueterascit. Ibid. Die Dominico caritatis gratia suos ad cibum uocat. 146. Incarceratur cum aliis, ut miles fiat. Ibid. Diuinitus liberatur. Ibid. uestium munditiem amat. 148. Simulacrum Idoli pro pluuia circumferentes facit immobiles. 149. Eosdem oratione liberatos ad Christum conuertit. Ibid. Latronem ad meliorem uitam reuocat. 150. Eiusdem, et Latronis uisio. Ibid. Principi contentioso mortem predicit. 151. Duos pagos dissidentes conciliat. Ibid. Gratiam humilitatis cuidam impetrat. 152. Oratione panes in dies plurimos multiplicat. 153. Hospitum aduentum prenuntiat. 154. Quomodo eos excipit. Ibid. Quotidianam communionem suadet. 155.
    Apollonius Diaconus Martyrum adhortator. 183. Maledictionem patitur a Philemone. Ibid. Quem conuertit patientia et mansuetudine. Ibid. Ignibus cum Philemone traditur. 184. Incolumis cum socio perstat. Ibid. Prefecti Alexandrie officiales et satellites conuertit. Ibid. Cum iisdem in mare demergitur. Ibid. Corpora eorum illibata littori redduntur, et uno conduntur sepulcro. Ibid. Miracula eduntur ad ipsorum reliquias, Ibid.
     Apostoli in perpetuo labore fuere. 32.
    Apostoli, agricole. 31.
    Apostoli, uenatores. 29.
    Apostolorum origo. 40.
    Aqua et sanguis ex Christi latere profluxit. 87.
    Aque potus nimius phantasias generat. 185.
    Arca que a Ne constructa, bicamerata erat et tricamerata. 14. seq.
    Argenteis triginta Christus appretiatus. 83. et seq.
    Arii conditio, et mores. 217. 218. Arii heresis. Ibid. et 102. Arius ab exilio reuocatur. 253. et seq. Arius cacando perit. 256.
    Arii fidem nostre uerbis similem, sensu uero dissimilem. 253.
    Arsenius Athanasii lector. 243.
    Ascensus Christi ad celos. 93. 94.
    Aser interpretatur. 38. 39.
    Athanasius puer quosdam per ludum baptizat. 257.
    Athanasius idem Alexandrie Diaconus. 223. Fugit ex Occidentis partibus ad Constantem Cesarem. 247. Ordinatur Alexandrie Episcopus. 256. Etiam in occultis terre ad necem perquiritur. 246. It in occursum percussori suo. 260. In lacu cisterne, aquam non habente, sex annis continuis occultatur. 246. Ad tribunal sistitur. 243. Artis magice accusatur. 244. Inique condemnatus fugere cogitur. 246. et seq.
    Athanasii dormitio. 269.
    Auses Naue Filius iehsu dictus est. 62.
    Auxentius hereticus Episcopus moritur. 263.




B
    Baptismi gratia duplex figuratur. 86. 87.
    Be, seu Benus totus mansuetus. 141. Hippopotamo et crocodillo imperat. Ibid.
    Benedictio panis. 143.
    Benedictio Beniamin. 48.
    Benedictio Nephtalim. 38. et seq.
    Benedictio Ruben. 25. et seq.
    Benedictio Gad. 36. et seq.
    Benedictio Simeon et Leui. 26. et seq.
    Benedictio Zabulon. 29. et seq.
    Benedictio Iude. 7. et seq.
    Benedictio Isachar. 30. et seq.
    Benedictio Ioseph Patriarche. 40. et seq.
    Benedictio celi et terre. 42. et seq.
    Benedictio Aser. 38. et seq.
    Benedictio Dan. 33. et seq.
    Benedictionem ultimam cur Beniamin consecutus sit. 48. et seq.
    Benedictiones uarie super Ioseph Patriarcham recensentur. 42. et seq.
    Beniamin interpretatur. 45.
    Beniamin lupus rapax. 48.




C
    Celi benedictio in Christo. 44.
    Cesari reddenda, que Cesaris sunt. 43.
    Calcaneum equi mordere quis dicatur. 35.
    Carnis uitia quomodo domantur. 15.
    Catuli Leonis, qui appellentur. 16. 17.
    Cellia Monasterium, seu locus unde dictum. 181.
    Census Cesari dandus. 43.
    Christi femora. 8.
    Christus ex uirgine natus. 7.
    Christus in quibus Leonis assimilatur. 8.
    Christus a demone per suggestionem tentatus. 44.
    Christus uitis dicitur. 11. et seq.
    Cogitationes superflue tempore orationis opus demonis. 187.
    Colles eterni mystice qui sunt. 46.
    Communicantium digne nomina Angelus scribit. 205.
    Communio ante cibum sumitur. 155. Communio quotidiana suadetur. Ibid.
    Concubine nomine Lex uetus intelligitur. 26.
    Conterere arcus inimicorum, quid. 47.
    Continentia in matrimonio Ammonis cum uxore. 157. Symphoniaci cum uxore annis triginta. 152.
    Conuersionis Iudeorum typus. 50.
    Cooperatio S. Trinitatis. 71. et seq.
    Copres presbyter hospitalitatis cultor. 159. Eius narrationes cum tedio audiens ac dormiens uisione increpatur. Ibid. Narrat sua facta ad edificationem. 164. Arena ab ipso calcata fertilitatem terre confert. 165. Illesus in igne cruce signatus perstat. aduersario Manicheo in igne adusto. Ibid. et seq. Conuertit ad fidem Idololatras Gentiles. 166. Furem Gentilem miraculo ad fidem adducit. Ibid.
    Corruptio nulla in partu uirginis Marie. 72.
     Creatura omnis ex nichilo est. 71.
    Creatura nulla Creatori suo equalis. 64.
    Credo in Symbolo cur primum dicitur. 55.
    Credo in Deum Patrem omnipotentem. 56
    Crocodillus Helenum trans flumen uehit. 169.
    Crucifixus sub Pontio Pilato, et sepultus descendit ad inferna. 76. et seq.
    Crucis descriptio. 77.
    Crucis ratio non omnibus eadem. 81.
    Culpe et pene discrimen. 30.




D
    Demon Christi tentator factus, ab eo tentatus. 27. et seq.
    Demon adorari petit. 139.
    Demones quomodo expellendi. 172.
    Demones multi in deserto. 197.
    Damasus Episcopus. 282. 283.
    Dan. 33. et seq.
    Dan uarie acceptiones. 34. et seq.
    Daphnis Apollini litat. 260.
    Decretum de Spiritu Sancto. 256.
    Delicie etiam in uilibus consistunt. 130.
    Dentes super lac candidi. 14. 15. 17.
    Descendit ad inferna in Symbolo Romane Ecclesie non habetur. 80.
    Descensus Christi ad inferos probatur. 89. et seq.
    Deus sine initio, et fine. 58.
    Diaconus, presente Episcopo aut presbytero, hostiam ne diuidat. 227.
    Didymus Alexandrinus. 276. et seq.
    Dies iudicii probatur. 95. 96.
    Dies Quadragesime. 21.
    Dionysius in exsilium cur mittitur. 249.
    Dioscorus Episcopus frater Ammonis. 189.
    Dioscorus Presbyter, quid de pollutione nocturna sentiendum, suos docet. 185. Remedia prescribit. Ibid.
    Discretione spirituum clarus Pithyrion. 172.
    Dispersi qui. 28.
    Diuinitas sine exemplo est. 64. 71.
    Diuisi qui dicuntur. 28.
    Diuisio uestimentorum Christi. 88.
    Dux de femoribus Iude quomodo quis euadat. 16. 17.




E
    Ebionis heresis. 101. et seq.
    Ecclesia, Christi sanguine lauanda. 12.
    Ecclesia sancta, que. 102.
    Ecclesia apud Iberos exstruitur. 252.
    Ecclesia oppugnatur. 260.
    Ecclesie frequentatio a tribus et quatuor millibus. 176
    Ecclesie Orientalis Symbolum. 57.
    Ecclesie restituuntur. 288.
    Edessa urbs Mesopotamie. 274.
    Edesius a poculis Regis Iberorum. 250.
    Aegyptus doctissimis uiris referta. 279.
    quid. 11.
    Elias Monachus septuaginta annis uiuit in solitudine. 171. et seq. Integras hebdomadas ieiunat. 172. Claret signis et medicamine cum 110. esset annorum. Ibid.
    Episcopi duo in ciuitate una esse prohibentur Nicen. Canone. 226.
    Episcopis consortium mulierum interdicitur. 227.
    Episcopus ab omnibus totius prouincie Episcopis ordinetur. 224. et seq.
    Eques quando casurus retrorsum. 36.
    Equites anime in corporibus posite, qui. 35.
    Equitem et equum, Dominum cum carne suscepta, quidam designari uolunt. 34.
    Euagrii abstinentia, parcissime utentis aqua, et pane penitus abstinentis. 192.
    Eucaristia sola nutrit. 172.
    Eulogius Presbyter mentes communicantium agnoscit. 173. Singulis edicit. Ibid.
    Eunomii heresis. 104.
    Eunomius hereticus, uir corpore et anima leprosus. 252 et seq.
    Eusebius episcopus. 257.
    Eusebius Nicomediensis. 223. Idem laudatur. 243
    Eusebius sacerdos, et medicus. 258.
    Eusebius uercellensis in exsilium mittitur. 294.
    Eusebius frater Ammonii. 189.
    Euthymius Ammonii eiusdem frater. 189.




F
    Factum principis admirabile. 217. et seq.
     Femina quedam a ianuis mortis Crucis Christi contactu ad uitam reuocatur. 229.
    Femine specie admittitur a superbo Monacho spectrum. 130. Blanditiis Monachum decipit. Ibid. Irrident deceptum demones. Ibid.
    Feminam nullam unquam uidit Ioannes Monachus. 120.
    Fermento regnum celorum comparatur. 64.
    Fidei Nicene exemplum. 224. 225. et seq.
    Fidei Christiane simplicitas quantum uirtutis habeat. 222. et seq.
    Figura noui Testamenti. 24.
    Filii Patris, qui. 15.
    Filius quomodo a Patre genitus, non est discutiendum. 58.
    Flagella Christi. 84.
    Fluuius et fons unum sunt inseparabile. 60.
    Femora Christi, que sunt mystice. 9. et seq.
    Fons peccati et mortis de muliere prima. 87.
    Fons nec dicitur fluuius, nec fluuius fons. 62.
    Fons Mopsi. 254.
    Frigus duplex, temporis et fidei. 87.
    Fruges quo fine in terram sparguntur. 57.
    Frumentius a rationibus Regis Iberorum. 250.




G
    Gad interpretatur. 36. seq.
    Gaudium spirituale anachoretarum. 154.
    Gens Ibera Christianismum suscipit. 250. et seq.
    Georgius uI rapit Alexandrie Episcopatum. 251.
    Gothorum per Thracias irruptio. 284. et seq.
    Gratia amittitur ob uerbum odiosum. 152.
    Gratia Baptismi duplex. 86. 87.
    Gratianus Imperator Theodosium regni participem adsciscit. 252.
    Gratifici oculi Christi. 14.
    Gregorius Cappadocie Episcopus. 279.




H
    Heresis Eunomiana. 104.
    Heresis Arii, uolentis abscindere substantiam Patris a Filio. 217. 218.
    Heretici etiam post penitentiam ad sacerdotium recipiendi. 255.
    Hamus Christi. 79.
    Helenus, siue Hellen, nouitius prunas ardentes illesa ueste defert. 168. Diabolo ad gulam explendam inuitanti secundo resistit. 169. Diuinitus mira ciborum suauitate recreatus. Ibid. Onager ei sarcinam deferendo obedit. Ibid. Crocodillo uectore flumen transmittit. Ibid. Solo uerbo noxium Crocodillum perimit. 170. Cogitationes fratrum et tentationes occultas detegit. Ibid. Futura preuidet. Ibid. Demonibus, ne iuniorem fratrem tentent, limites figit. 171. Iunior frater sepe celestes percipit cibos. Ibid.
    Herodes cur dictus est in Scripturis Iarim, siue syluester. 85.
    Hilarius Illyricum, Italiam, Galliasque circuit. 258.
    Homo ex limo terre creatus. 75. 76.
    Hor, siue Or, ex anachoreta Monasterii institutor. 138. Abstinentia eius. Ibid. Diuinitus literas nouit. Ibid. Demones pellit. 139. Aegros sanat. Ibid. Lauat hospitum pedes. Ibid. Per tres annos nullum cibum terrenum sumit. Ibid. Celesti esca post triduum pascitur. Ibid. Diaboli phantasiam egregio responso dispellit. Ibid. Uno die cellulam aduentanti fratri exstruit. 140. Fratris cuiusdam fraudem diuinitus nouit. Ibid.
    Hospites quomodo excipi soliti apud anachoretas. 139. Hospites quandoque cogendi. 154. Hospites adorandi ritus apud Monachos unde fluxerit. Ibid.
    Hospitalitas Monachorum Nitrie admirabilis. 168. Oxyrynchi ciuitatis in Thebaida. 142. Protocomitis cuiusdam. 183.
    Humilitas Ioannis, prophetie gratiam non sibi, sed aliis tribuentis. 120.




I-I
    Iactantia fugienda. 125. Ea duplex. Ibid.
    Iarim quid sonet? 85.
    Ibera gens, quo tempore Christi fidem amplexa sit. 251. et seq.
    Iberi poscunt a Constantino sacerdotes. 252.
    Ieiunium quarte et sexte ferie. 155.
    Iesum Christum sedere a dextris Dei, probatur. 94.
    Iesum in latere percussum, indeque aquam et sanguinem fluxisse, probatur. 86. 87.
    iehsu Christus unicus Dei Filius. 62. 63.
    iehsu Hebrei uocabuli nomen est. 62.
     iehsu quid. 62. et seq.
    In prepositio cur non additur in articulo in sanctam Ecclesiam, et quibusdam aliis. 99.
    India quo tempore semina fidei prima suscepit. 231.
    India duplex. 230. et seq.
    India multis uariisque linguis et gentilibus habitatur. 230.
    Inimici Iude, qui. 78.
    Inimicis quousque dicuntur inimici. 8. et seq.
    Infidelium de Resurrectione error. 105.
    Insidias in Iesum Iudei moliuntur. 42. 43.
    Intelligentia diuinarum Scripturarum unde petenda. 279. et seq.
    Inuidie contra Athanasium. 255. et seq
    Inuocatio Sanctorum. 186.
    Ioannes  Aegyptius apud Lycum ciuitatem habitans. 119. Ab etatis anno quadragesimo ad nonagesimum nullus ad eum ingressus. Ibid. Nullam uidet feminam. 120. Cellam hospitalem extrinsecus fieri permittit. Ibid. Prophetie spiritu donatus. Ibid. Theodosio belli euentum predixit. Ibid. Et Romano duci uictoriam. Ibid. Humilitas eius. Ibid. uidetur in somnis ab uxore Tribuni. 121. Longe posita intuetur. Ibid. Occulta cordis agnoscit. 122. Flagellorum Dei caussas propalat. Ibid. Aegros oleo benedicto sanat. Ibid. Quo et mulieri uisum restituit Ibid. Tertianam quoque pellit. 123. Eius hospitalitas. Ibid. Sobrietas. Ibid. Humilitatis commendationem exemplis probat. 125. et seq. Mendacium etiam in humilitate fugiendum docet. 123. Moritur genibus flexis. 137.
    Ioannes frater stat tribus annis continuis. 173. Pedes eius longa statione disrupti. 174. Sola Eucaristia Dominica sumpta uiuit. Ibid. Diabolo presbyterum simulanti resistit. Ibid. Sanatur ab Angelo, et scientia diuina repletur. Ibid. Iumentorum cingula texit. Ibid. Claudum cinguli tactu sanat. Ibid. Sabantur egri pane ab eo benedicto. 175. Fratrum conuersationes absens cognoscit. Ibid.
    Ioannes alius letus omnes exhilarat. 206.
    Ioseph cur inter omnes fratres filius tertio appelletur. 2. seq.
    Ioseph Christi figura. 43.
    Ioseph Patriarche interpretatio. 41.
    Iouiniani ortus, et finis. 267. 268.
    Irene Spiridionis Cyprii Episcopi filia ad uitam reuocatur. 222.
    Isachar quid. 31. 32. Benedictionis eius forma. Ibid.
    Isidori Monasterium omnibus abundat. 181. Qui semel eo ingressus, numquam egreditur. Ibid. Nullus ibi infirmus, etiam dum moritur. Ibid.
    Iuda Catulus Leonis quomodo dicatur. 7. 8.
    Iudas confessio interpretatur. 15.
    Iude benedictio filio. 7. et seq.
    Iude regnum quamdiu durauerit. 10.
    Iudam Christum tradidisse, auctoritatibus docetur. 82.
    Iudicii extremi prophetia. 96. 97.
    Iudicium predicationis Apostolorum. 53.
    Iuliani calliditas. 261.
    Iulianus imperator eligitur. 254.
    Iulianus in bello Persico perit. 262.




L
    Lapsis absque tormentis, que penitentia adhibenda. 225.
    Latere  Christi cur potius, quam ab alio membro, aqua, et sanguis productus. 87.
    Latitudo, profundum et altitudo Crucis describitur, 76.
    Latrones conuersi ab Ammone. 158.
    Leene munus. 274.
    Legis naturalis, que intra nos est, effectus. 26.
    Leonculorum somnus triduanus. 8. 9.
    Leonis acceptiones uarie. 33. 34.
    Leonis Catulus, quis. 16. 17.
    Leui. 27. 28.
    Leuitarum origo. 28. et seq.
    Liber pater ex Iouis femore natus esse ab Ethnicis creditur. 74.
    Liberius Urbis Rome Episcopus. 251. In exsilium truditur. Ibid. Ab exsilio regreditur, uiuente adhuc Constantio. 254.
    Libidinis per impatientiam, qui se exciderunt, a clericatu arcentur. 225.
    Librorum ueteris Testamenti numerus. 100. 101
    Lignum ueteris Testamenti numerus. 100. 101
    Lignum Crucis Christi ad contactum corporis pene mor tui diiudicatur. 229. et seq.
    Lucifer cur exul. 249. Exoratur ab Eusebio, ut Alexandriam ad Athanasium pergat. 254. Mittit illuc Diaconum suum, ipse Antiochiam se confert. Ibid. Aegre fert non recipi ab Eusebio Paulinum 257. Cogitat non recipere  Alexandrine synodi Decreta. Ibid. Fluctuat animo, et quare. Ibid. Quid tandem statuat. Ibid.
    Luciferianorum schisma. 258.
    Lucius Episcopus Arianus Ecclesiam Alexandrinam inuadit. 269. et seq. Eius in Orthodoxos seuitia. 270. Turpia quoque gesta in uirgines et continentes. Ibid. Per totam eremum solitarios tria circiter millia uiros oppugnat. Ibid. et seq. Iubet deportari sanctos Monachorum patres in insulam paludium Aegypti, ubi nullus erat Christianus, et quare. 272. et seq. Appellente ad insulam nauicula, qua uehebantur, filia sacerdotis pagani a Demone corripitur. 173. Eius uociferationes et querele. Ibid. Liberatur per sanctos uiros, unde et insulani ad Christum conuertuntur, statimque diruto templo, Ecclesiam edificant. Ibid. Lucius proinde sanctos Patres occulte reuocat, remittitque in eremum. 274.
    Lupus rapax Beniamin dictus. 49. 50.




M
    Macarii duo Monachi sanctitate insignes et uirtutibus elari. 193.
    Macarius Aegyptius innocentem a pena homicidii liberat. 194. A mortuo et sepulto testimonium exposcit. Ibid. uirginem magicis artibus equam uisam oleo benedicto liberat. Ibid. Oleo benedicto aliam puellam sanat, et in uirum uertit. 195. Hieracitam hereticum ad mortui suscitationem in fidei testimonium prouocat. Ibid. Mortuum ad fidei probationem suscitat. 196.
    Macarius Alexandrinus ultima deserti scrutatur. 196. A demone ad Collectam uocatur. 198. uidet demones Aethiopum specie Collectis interesse. Ibid. uarie demonum suggestiones tempore orationis ab eo deteguntur. Ibid. Merita et demerita communicantium, et illusiones demonum uidet. 199.
    Macarius idem Alexandrinus S. Antonii discipulus, et Rufino iunctus. 271. Aridam sanat. Ibid. Ceco uisum restituit. 272. Qua ratione cecus a cecitate liberatus sit. Ibid. Cecus redit cum omni domo sua, ut gratias agat. Ibid. Catulos ante eius pedes a Leone positos a cecitate pariter curat. Ibid. Regreditur ad ipsum Leena cum leunculis, atque affert dono plurimas pelles lanatas ouium. Ibid.
    Macedonianorum error. 253.
    Macedonius. 252. Pauli loco a Constantio Episcopus subrogatus. Ibid. Eius gesta. 253.
    Manducare recusat Paulus, nisi Dominus curet, quem desiderat. 205.
    Manichei conciliabula Ecclesie. 102.
    Manicheorum error. 105.
    Manus Christi, qui. 13.
    Marcionis heretici iniquitas de Deo. 102.
    Maria uirgo in partu incorrupta. 72. 73.
    Matrimonia ad quid instituta. 57.
    Mattheus in Aethiopiam ad euangelizandum mittitur. 230. et seq.
    Mauuia Saracenorum gentis regina uastat imperii Romani prouincias. 275. Orata pace, non aliter concedit, nisi Moyses Eremita fiat Saracenorum Episcopus. Ibid.
    Maximus Ierosolymorum Episcopus. 255.
    Maximus, siue Maximinus Prefectus. 283. Eius littere ad ualentinianum pro Fide catholica. 287. Italie appropinquante Iustina, cum filio se fuga proripit. Ibid.
    In Medio esse quid. 32.
    Meletius contra decreta Antiochie Episcopus creatur post Eudoxium. 251. Catholicum dogma predicans, exsulare cogitur. 252.
    Meletii sectatores in exilium pulsi minime se iungunt Eustathianis. 257.
    Membra Christi, qui dicantur. 14.
    Mendacium fugiendum. 123. et 125.
    Mens nostra, quomodo generat uerbum. 58. 59.
    Mens serena Spiritus Sancti habitaculum. 127.
    Mercator Alexandrinus seculo renuntiat. 181. Feliciter moritur. Ibid.
    Merces boni operis. 32.
    Merces Filii Dei. 31.
    Meropius Philosophus Indiam peruadit. 231. Secum ducit puerulos Edesium et Frumentium. Ibid. Eius nauis ad Barbarorum portum applicuit. Ibid. Quorum crudeli consuetudine occiditur. Ibid. Pueri Barbarorum miseratione seruati ad Regem ducuntur. Ibid.
    Metrodorus Philosophus Indiam penetrat. 231.
    Minerua de Iouis cerebro nata creditur. 74.
    Mirabilia sanctorum Monachorum, qui fuerunt in Aegypto. 271. 272. et seq.
    Miraculum crucis Christi. 229 et seq.
    Miraculum ad preces mulieris. 251.
    Monachus quidam lapsus ex uana gloria. 129. Decipitur  a Diabolo specie mulieris. Ibid. Deceptus irridetur a Demonibus. 130. Desperatus seculum repetit. Ibid.
    Monachi plurimi ex uiciniis Cplis Macedoniani. 253. Monachi apud Mesopotamiam. 279.
    Monachi opus precipuum orare. 127.
    Montes permanentes, qui. 44. et seq.
    Montium benedictio. 45.
    Morbus corporis, anime purgatio. 123.
    Mors Christi, demonum oppressio. 10.
    Mors pro mercede, Christo illata. 85.
    Motus species tres. 27. et seq.
    Motus anime tres. 28.
    Moyses Abas. 277.
    Moyses Monachus insignis. 275. Exposcitur Episcopus. Ibid. Ducitur Alexandriam, quo sacerdos initietur. 276. Renuit ordinari a Lucio Alexandrine sedis inuasore. Ibid. Sacerdotium sumit ab Episcopis Confessoribus, quos Lucius in exsilium miserat. Ibid.
    Mulieris Christiane captiue miraculis Ibera gens Christianismum suscepit. 233. Eius peruigiles obsecrationes ad Deum Barbari mirantur. Ibid. Paruulum sanitati restituit, superponens Cilicio, et inuocans Christi nomen. Ibid. Renuit conferre se ad Reginam Iberorum egrotantem. Ibid. Ipsam se Regina deferri ad eam iubet, a qua sanatur. 234. Quid Reginam monet. Ibid. Rex ob salutem Regine gratias Captiue agit. Ibid.
    Mulieris mirifica fidei alacritas. 274. Prefectus eam apprehendi iubet. Ibid. Commotus eius constantia Prefectus ad Palatium cum Officio regreditur. 275. Imperatorem de eius uirtute alloquitur. Ibid.
    Mulieris calumnia in S. Athanasium. 244. De ipsa non permittitur inquirere. 245.
    Mulier semimortua Christi cruce sanatur. 229.
    Mundi corde quomodo Deum uideant. 128.
    Mutius, seu Pater Mutius olim latro. 160. Diuinitus conuertitur in actu latrocinandi. Ibid. Ad Ecclesiam deduci postulat. Ibid. Baptizatur. Ibid. Tribus primi Psalmi uersiculis instructus ad eremum abit. Ibid. Radicibus herbarum uictitat. 161. Post septem annorum abstinentiam Scripturas diuinitus discit. Ibid. Semel in hebdomada Dominico die pane celitus allato pascitur. Ibid. Studium eius mortuos sepehendi. Ibid. A mortuo discipulo responsum audit. Ibid. Solem sistit, ne noctu ambulet. 162. Osculatus mortuum, ab eo de uite desiderio responsum exposcit. Ibid. Eius orationibus se commendat. 163. Decenter mortuum sepeliendum uestit. Ibid. Inducias morituro trium annorum ad penitendum impetrat. Ibid. Pedes Nilum transit. Ibid. Ianuis clausis ad Fratres ingreditur. 164. Post hebdomade ieiunium panis ei ab ignoto offertur. Ibid. Aurum a Demone ostensum contemnit. Ibid.
    Myrmidones ex quibus nati. 74.
    Myrrhato uino Christus potatus est. 88.




N
    Natiuitas triplex. 46.
    Nectarius ex Pretore Urbano adhuc Catechumenus Episcopus Constantinopolis ordinatur. 291.
    Nemo in hoc seculo despiciendus. 180.
    Neophiti caute in Clerum adoptandi. 225.
    Nephtalim interpretatur. 40.
    Nicene fidei exemplum. 224. Nicenum Concilium, et Canones. Ibid. et seq. usque 227.
    Nitrie monasterium, unde dictum. 186
    Nitria. 278.
    Nouatianos, quando ad Ecclesiam redeuntes, suscipere oporteat. 226.
    Nouati heresis. 103. et seq.
    Nouatus lapsis penitentiam denegat. 104.
    Nouitii in quo maxime laborare debeant. 128.




O
    Occidere hominem non semper criminosum. 105.
    Oculi Christi, qui. 13.
    Oculus solus capax lucis est. 76.
    Oleo benedicto egri sanantur. 122. uisus mulieri restituitur. Ibid. Tertiana febris pellitur. 123. Puella sanatur, et in uirum uertitur. 189.
    Olympus Gentilium dux. 292.
    . 252.
    quid. 224.
    Oratio communicationis symbolum apud Aegyptios. 122.
    Ordinari nemo potest nisi de licentia sui Ordinarii. 226
    Origenes monachus bonus laudatusque. 191.
    Origo Apostolorum. 40.
    Oxyrynchus ciuitas in Thebaide plena monasteriis. 141. et seq. Eius in fide integritas. 142. Item hospitalitas. Ibid. In ea uiginti millia uirginum, et decem millia monachorum. Ibid.




P

    Pambus Monachus. 278.
    Panis celitus datus fit ex candido. remissione accipientis, deterior. 134.
    Panis Aser quomodo pinguis dicitur. 39.
    Pane benedicto sanantur egri. 175.
    Paphnutius Episcopus et Confessor insignis. 221. uerbo demones fugabat. Ibid. Alie eius uirtutes. Ibid. Fauet S. Athanasio, et Maximum auocat e conciliabulo. 244.
    Paphnutius orat, ut reueletur ei, cui sit similis. 176. Ei symphoniacus, seu tibicem equatur. Ibid. Item protocomes, seu uici primarius. 177. Nec non mercator Alexandrinus. 178.
    Partus omnis ex tribus constat. 73.
    Paruulus, cuius salus deplorabatur, precibus Christiane mulieris sanatur. 250.
    Pater Filii pater. 57. 58.
    Pater quomodo sit Filii pater, non discutiendum. 59. 60.
    Paulinus consecratur Antiochenus Episcop. 254.
    Pauli Samosateni error. 104.
    Paulus simplex conuertitur occasione adulterii uxoris. 202. B. Antonium adit. Ibid. Simpliciter obedit. Ibid. Opere manuum solitudinem solandam docet. 203. Silentii obseruator insignis. Ibid. Obedientie uariis operibus exercetur. 204. Antonio uirtute potentior. Ibid. Demonem oratione pellit. 205. Dei delicie. Ibid.
    Pedes Christi, qui. 13.
    Perfectorum pater, Christus. 47.
    Perfectorum solidus cibus. 16. 17.
    Pericula uaria, Aegypti monasteria uisitare, qui uolunt, subeant necesse est. 206. 207. et seq.
    Perse pacem poscunt. 267. Componitur in uigintinouem annos. Ibid.
    Persecutio, que fuit apud Edessam. 274.
    Phenix sine coniuge nascitur. 73.
    Phariseorum figura. 27.
    Philemon choraula famosissimus Apollonium iniuriis lacessit. 183. Mansuetudine Apollonii conuertitur. Ibid. Eius conuersi zelus. Ibid. Ignibus cum Apollonio traditur. 184. Cum eodem in igne incolumis perstat. Ibid. In mare demergitur. Ibid. Corpus eius illibatum littori restituitur. Ibid.
    Piammon Presbyter uidet Angelum iuxta altare. 205.
    Penitet cum peccatoribus. Ibid. uerberatus a Demonibus, sanatur ab Angelis. 206.
    Piratertum, piratarum conspiratio. 37. et seq.
    Pithagoreorum concilium. 103.
    Pithyrion S. Antonii discipulus. 172. Clarus discretione spirituum. Ibid. Qui demones expellendi sint, docet. Ibid.
    Penitentia Theodosii. 289. et seq.
    Penitentes qui moriuntur, uacui non dimittantur. 237.
    Pretium unusquisque anime sue consequitur, cum concupiscentie satisfecerit. 77.
    Princeps ex Iuda deesse non poterit. 17.
    Princeps caussam concilii refert ad Episc. 218.
    Probus Prefectus, eiusque industria et fides. 284.
    Proficientium proprium. 35.
    Protocomes, seu uici primarius, Paphnutio equatur. 177. In matrimonio triginta annis continens 178. Eius hospitalitas et eleemosyne. Ibid. Eiusdem incorruptum iudicium. Ibid. Seculo ualedicit. 179. In eremum se confert. Ibid. Eius animam ab Angelis in celum deferri, uidet Paphnutius. Ibid.
    Prouincie, que Thome, Mattheo, Bartholomeo Apostolis ad annuntiandum Christum obuenerunt. 230.
    Puella a demone sanctorum Confessorum precibus liberata. 274.
    Puerorum ludus imitantium Episcopum et que in Ecclesiis geruntur. 257.
    Pulli nomine, quid intelligatur. 17. 18.
    Pullus asine Christi. 11. 12.
    Pyramides Mempheos. 182.




Q
    Quadragesime dies. 21.
    Qui natus est de Spiritu Sancto ex Maria uirgine. 71.




R
    Ratio Crucis non omnibus una eademque est. 81.
    Regina Iberorum Christianismum amplectitur. 234. et seq.
    Regnum non in sermone, sed in uirtute consistit. 218.
    Regnum Iude regis. 11.
    Regnum celorum fermento comparatur. 64.
    Religiosi mundo illudunt, secularibus mundus illudit. 200.
    Reliquie S. Ioannis Baptiste apud Alexandriam conseruate. 301.
     Remissio peccatorum per communionem. 155.
    Renuntiasse diabolo quid? 126.
    Reposita que dicantur? 10. 11.
    Requies bona, Christus. 31.
    Restitutione furti sanatur rabidus. 203.
    Resurrectio Christi probatur. 92.
    Resurrectionis Christi figura. 10.
    Resurrectio carnis scripturarum et uariis auctoritatibus probatur. 111. 112. et seq.
    Resurrectio a quibus negetur. 111.
    Resurrectionis uirtus. 112.
    Rex Iberus in uenatione periclitatur. 234. Fit Christianus. Ibid. Nondum sacris initiatus, fit sue gentis Apostolus. 235. Exstrui iubet Ecclesiam. Ibid.
    Rhodanius in exsilium mittitur. 249.
    Ruben prioris populi figura, seu persona. 25. Paterni thori maculator. Ibid. Cur ei aliquid laudis tribuitur. 26.
    Ruben temerarius. 26. Mystice quid. Ibid.




S
    Sabellii heresis. 256.
    Sacerdotes in Iberiam mittuntur. 242.
    Sacerdotes unde exorti. 27.
    Sacerdotium non temere suscipiendum. 128.
    Salustius Iuliani Prefectus. 261. Theodorum adolescentem crudeliter torquet a prima luce usque ad horam decimam. Ibid.
    Samosateni Pauli concilium uanitatis. 103.
    Sanctam Ecclesiam catholicam credendum, non in sanctam Ecclesiam. 101.
    Sanguis cum aqua e latere Christi in cruce profluxit. 186. et seq.
    Schisma Luciferianorum. 257.
    Scribarum typus. 27.
    Scripture diuine intelligentia, unde petenda. 279.
    Scyrion Monachus. 278.
    Secte tres ex schismate Arii. 253.
    Semite nomine, quid intelligatur. 35.
    Sensus pulli nomine intelligitur. 17.
    Serapion decem millium Monachorum pater. 182. Ut pauperibus subueniat, cum iisdem operam suam messis tempore elocat. Ibid.
    Serapis templum apud Alexandriam describitur. 293. 204. et seq. Nominis etymon et corruptio. 297. Simulachrum eius ceditur. 295. Eius loco martyrium et Ecclesia edificatur. 301. Totius orbis Christiani plausu consecratur. 303. Deiecto Serapidis idolo, cetera fana diruuntur non solum Alexandrie, sed etiam per totam Aegyptum. 302. Pro Serapidis Thorace, ubique signum Dominice cis depictum. Ibid. et seq.
    Serpentis acceptiones uarie. 33. 34.
    Sicinini basilicas. 283.
    Sidon uenator dicitur. 29.
    Signa ab Antonii discipulis facta. 279.
    Signum spiritualis profectus, non affici mundan's. 147.
    Silentium Monachorum Tabennensium tempore refectionis 141. Silentii obseruator insignis Paulus simplex. 203.
    Simplicitas fidei, quantum uirtutis habeat. 219.
    Sion, in die iudicii saluationis tutus locus mystice interpretatur. 179.
    Siricius Damasi successor. 291.
    Solitudinis commodum. 120.
    Somnus leonculorum triduanus. 7. 8.
    Sors quid. 32.
    Sortium nomine, mandata Dei intelligi possunt. 33.
    Spiridion Cyprius Episcopus in ordine prophetarum habitus. 222. Ouium Pastor. Ibid. Eiusdem miracula. Ibid et seq. De Spiritu Sancto decretum. 255.
    Stola Christi, pro Ecclesia. 11. 12.
    Stole acceptiones uarie. 16. 17.
    Stolam suam in uino lauare, quid. 17. et seq.
    Subsistentie tres in Deo. 256.
    Substantia Dei incorporea. 76.
    Substantie et subsistentie differentia. 256.
    Symbolum Apostolorum cur confectum, et quando. 54. 55. et seq.
    In Symbolo cur quedam adiecta. 55. 56.
    Symbolum inter milites. 54.
    Symbolum iuste sic uocatum est. 55.
    Symbolum etiam indicium uocatur. 54.
    Symeon. 26. 27. et seq.
    Symphoniacus, siue tibicen, Paphnutio equatur. 176. Ante latro, uirginis Deo consecrande pudorem tuetur. Ibid. Afflictam feminam eleemosyna iuuat 177. Triennalieius penitentia. Ibid. Beate moritur. Ibid.
     Syrus, Isaias, et Paulus nauigti auxilium ad iter oratione impetrant. 167.




T
    Taurus Filius Dei in Scripturarum figuris appellatur. 27.
    Taurus uarie accipitur. 33. et seq.
    Templum Ierosolymitanum reparatur. 262.
    Templum mirificum, ubi crux reperta est, construitur, 229.
    Tenebre densissime. 256.
    Tenebras fuisse in Christi morte ab hora sexta, usque ad horam nonam probatur. 86. 87.
    Terga dare Deo. 7.
    Terra omnia habens, que. 47.
    Terre nomine caro Christi potest mystice intelligi. 44.
    Terre motus maximus Ierosolymis. 263. et seq.
    Testamenti ueteris et Noui librorum numerus et nomina. 101. 102.
    Testamentum uetus per concubinam intelligitur. 41.
    Theodorus iuuenis quanta tormenta sit passus. 261. et seq. Recipitur in carcerem. Ibid. Postmodum notus Rufino apud Antiochiam. 262.
    Theodosius necem Gratiani ulciscitur. 288. Rome triumphat de Tyranno. Ibid. Thessalonicensium multorum nece unius occisionem militis ulciscitur. Ibid. Qua de re arguitur a Sacerdotibus Italie. Ibid. Publicam penitentiam agit. Ibid. Noua eius lex, ut exsecutio Imperialium sententiarum in dies triginta differatur. 289. Ad Orientem regressus, pellit hereticos ab Ecclesiis, quas Catholicis tradit. Ibid. Eius multe alie laudes. Ibid. Idolorum cultus, eo regnante, collapsus. Ibid. Corripit arma contra Eugenium pro ualentiniano. 304. Explorat per Ioannem monachum Dei uoluntatem. Ibid. Bellum ieiuniis, et orationibus magis, quam armis parat. Ibid. Confligit ancipiti pugna. Ibid. Precibus ad Deum fusis celitus uictoriam obtinet. 305. et seq. Arcadium filium Orienti preficit, Honorium alterum filium Occidenti. 306. Moritur. Ibid.
    Thome Apostolo Parthia ad Dei uerbum predicandum porte obtigit. 230.
    Titulus Crucis Christi repertus. 228.
    Tribus Gad habitaculum ubi. 37. 38.
    Trinitatis Sanctissime cooperatio. 72. 73.
    Tristitia a iustis debet abesse. 154.
    Turris superbie, et fidei, que. 55.
    Typus ueteris Testamenti. 26.
    Tyrum  quare comminatur Deus. 7. Apud Tyrum scissure ob Diodorum Episcopum. 291. Ibi alius Episcopus constituitur a Meletianis. Ibid.




U-u
    ualens Arianis fauet. 268. uulneratur in pugna. 289. In  tugurio incenditur. Ibid.
    ualentinianus Imperii socium adsciuit fratrem ualentem. 258. In Illyrico moritur. 284.
    ualentinianus puer, cum Gratiano fratre regnat. 286. A matre deceptus in Ecclesias, et maxime in S. Ambrosium insurgit. Ibid. Laqueo perit. 303.
    ualentinus hereticus carnis resurrectionem negat. 104.
    ualentis et ualentiniani ortus. 268.
    ualentis interitus. 285.
    uana gloria fugienda. 156. uane glorie caussa lapsus monachus, Fratrum contubernio erigitur. 133. Tinea uane glorie sensim iustus corrumpitur. Ibid. etc.
    uaticinium de tormentis Christi. 84. 85.
    Ubera Apostolica. 47.
    uenatores Apostoli dicti. 29
    ueneris simulacrum in loco Crucis. 228.
    uenus de spuma maris nata creditur. 74.
    uerecundia Deo grata miraculo probatur. 201.
    uestimentorum Christi diuisio, probatur. 88.
    uestitus Tabennensium Monachorum. 140.
    uestium mundities apud Monachos: 148.
    uia angusta et lata, que sit. 130.
    uincula Christi uaticinantur. 84.
    uinum myrrhatum Christi potus. 88.
    uirgines monache Deo sacrate. 229.
    uirtus anime tripartita. 28.
    uirtus Altissimi, que sit. 73.
    uirtutes sanctorum Monachorum, qui fuerunt in Aegypto. 271. 272. et seq.
    uirtutum omnium fastigium. 41.
    uisitatio infirmorum. 188.
    uita mundi in ligno suspenditur. 86.
    uitis Christus dicitur. 11. 12.
    uitem  Christus pullum alligauit. 11. 12.
    uitia carnis, quomodo quis superare poterit. 16.
    Unicus, et ad Filium et ad Dominum refertur. 71.
    Unum uerum Deum Patrem omnipotentem, et unum Dominum, secundum Orientalem Ecclesiam, quomodo sit intelligendum. 59. 60.
    Ursini surreptio, tumultus caussa. 183.
    Usure, et turpia lucra Clericis interdicta. 226.
    uulua Apostolica. 47.
    uulue et uberum benedictio. 44. 45.




X
    Xenium, quid. 85.




Z
    Zabulon, quid. 29. 30.
    Zabulon interpretatur fluxus nocturnus. 30.
    Zelus duplex. 46.







INDEX uERBORUM ET SENTENTIARUM QUAE IN OPERIBUS RUFINO ASCRIPTIS CONTINENTUR. 


A
    Abiit, stetit, sedit, interpretatio. 5.
    Abnegare semetipsum, et renuntiare omnibus, que possidemus, propter Deum, quid sit. 107. 289.
    Abrahe fides. 187.
    Abyssos in thesauris ponere quid significet. 143.
    Achab et Iesabelis familia deletur. 378.
    Achar filius Charim in ualle Achor ob furrim lapidibus obrutus. 410.
    Ade et Iudeorum peccatum an fuerit equale. 430.
     Adam an filius hominis. 43.
    Adolescentia populi Isrelitici. 434.
    Adulatores sepulchra patentia dicuntur. 26.
    Adulatoris finis, quo tendat. 53.
    Adulterii nomine uiolatam religionem Scriptura significat. 372.
    Aegyptii sicco itinere pelagus transeunt. 411.
    Aegyptii oues non comedunt. 217.
    Aegyptus propter quid in desertum uentura 504.
    Aemulandi diuersa significata in sacris. 163
    Aenigmatis definitio. 242.
     Aequalitas a sapientibus omnibus predicata. 413.
    Aequitatis et Iustitie scopus. 215.
    Aetatis huius infelicissime predictio. 414. et seq.
    Affectus nomen operi nostro imponit. 275.
    Affectus sincere mentis ubi derst, a crapulatis fusa supplicatio, rite ululatio nominatur. 337.
    Afflictio reorum Dominum non placat. 485.
    Afflictio cordis et corporis, pena peccati dicitur. 111.
    Afflictio generat humilitatem. 175.
    Agrorum pulchritudo, quid. 486.
    Ale Dei, que dicantur. 72.
    Altare Dei, quid sit, et quo pacto, et a quibus amplectatur. 114. et seq. 207.
    Amasias Idolorum sacerdos. 444.
    Amasie sacerdotis Idolorum ad Amos uerba. 446.
    Amatores dicuntur, uel Gentium proceres, uel nationum dii. 405. et seq.
    Ambulare in circuitu impios, quid. 60.
    Amen cur geminetur in sacris Literis a Christo. 197.
    Amimon et Moab de Loth stirpe nati. 512.
    Amore et timore ducimur ad Deum misericordem et ueracem. 186.
    Amos ubi educatus. 507
    Amos Propheta, quis et qualis fuerit. 506. 507.
    Amos ad munus prophetandi electus. 546.
    Amos, armentarium se non prophetiam dicit esse. 547. et seq.
    Angeli opera manuum Dei dicuntur, et qu re. 43.
    Angelus obuiauit Iacob in hominis specie. 365.
    Anima nichil pretiosius. 539.
    Anima pro uoluntate quandoque ponitur in sacris. 119.
    Anime et conscientie operantium mala in perpetua sunt angustia. 19.
    Anime turbate descriptio. 27.
    Anime appellatione uita intelligitur. 540.
    Animam suam in uano accipere quid. 106.
    Animus parricidalis est, aliena calamitate ditescere. 426.
    Animalia munda in ueteri Testamento que. 232.
    Annuere oculis, qui dicantur. 157.
    Annus benignitatis quid. 317.
    Antichristi descriptio. 49. et seq.
    Antichristus a nonnullis Deus esse putabitur. 50.
    Antichristi persecutio in Ecclesiam Christianam qualis futura. 51.
    Apostasia Regis Ieroboam. 433.
    Apostoli cur riui dicantur in sacris literis. 317.
    Apostolorum predicatio perinde erat ac Dominica. 77.
    Aquarum nomine populus denotatur. 6.
    Aque quid in sacris Literis designare dicantur. 125. 126.
    Aquilonis latera quid mystice in Psalmis significent. 236. et seq.
    Arca Dei ab Azotiis capta. 510.
    Arcus dolosus, qui effecti. 437.
    Arcus pro sacris Scripturis sumitur in Psalmis Dauidis plerumque. 38. Sagitte item pro Apostolicis preconiis. Ibid.
    Arioli Samarice legis quedam instituta obseruabant 419.
    Arma Dei qualia sint, et que. 153.
    Arma iustorum qualia. 345.
    Ascendere in montem Dei, et stare, quid sit. 106.
    Assyrius Rex Mors, et Infernus appellatur. 469.
    Attollere portas quid in Psalmo. 107.
    Aures cordis, que sint. 207.
    Aures perficere quid sit. 185. 186.
    Aures Dei sunt gratia et misericordia. 70. 265.
    Auster et Aquilo in sacris quid. 5.
    Auarus etiam animam suam ipsam uenalem habet. 184.
    Azotiis populis comminatur Deus. 183.




B
    Baalim turpitudinis idolum. 408.
    Baculi et uirge diuine discrimen. 103.
    Baptismatis efficacia. 100.
    Bathuel Dei fortitudo. 477.
    Beatus nemo potest esse absque Christo Iesu. 4.
    Beatus homo quibus modis efficitur. 185.
    Beelfegor qualis Deus. 445.
    Benedicere in Ecclesiis Dominum quid sit. 116.
    Bene factum non dicitur, quod inuitus facias, licet bonum sit. 159.
    Beneficia premissa Deus commemorat ad exprobrandum ingratorum facinus. 513.
    Bestias agri appellata, armenta et greges solet sacra Scriptura. 417. 418.
    Bethauen locus tribui Iude coniunctus. 421.
    Bethel urbs Idolorum. 458.
    Bethel idolis scatuisse demonstratur. 522
     Bethel et Galgala ciuitates Idolis mancipate. 528.
    Bibere aquam de torrente, quid. 286.
    Bibere calicem Domini merum. 384.
    Bona Deo non placent, que sint admixta malis. 289.
    Bonis et prospera, et aduersa omnia in bonum uertuntur. 9.
    Boni non solum non deficiunt malorum impugnatione, sed meliores noscuntur. 120.
    Bonorum possessio inter Apostolos erat equalis. 413.
    Bonum quod boni habent, a Deo procedit, mali autem malum habent a seipsis. 55.
    Bonum sacrarum literarum bonis prodest, malis autem obest. 120. et seq.
    Bonus homo patiens esse debet. 194.
    Bosre edes deuorande. 510. et seq.
    Bruchus et Bubigo. 489.




C
    Ceremoniarum legalium auctor. 535.
    Ceremonias repellere, Sacerdoti contradicere est. 416.
    Calamitas, que Palestinos est oppressura. 510.
    Calamitates quas passurus erat Isrel enumerantur.
    Calamitates quas passuri erant Iudei, enumerantur. 469. et seq.
    Calamitates criminibus debite denunciantur. 540. 541. et seq. Calamitates uenture super Isrelitas. 515.
    Calamitatis magnitudo exponitur. 482. 483.
    Calamitatum Iudeorum uaticinium. 539.
    Calcaneum, quid in sacris significet. 243.
    Calix eorum per quos nomen Dei blasphematur. 55.
    Calumniam pati, quid sit. 427.
    Calumniatorum captiones. 178.
    Caluicium super caput ponere. 549.
    Canaam quid. 465.
    Canes in sacris Literis, quid. 290.
    Canticum Psalmi, quid. 1. et 9.
    Canticum quid sit. 10.
    Captiuitatis Iudaice caussa. 443.
    Caput in sacris eloquiis pro mente. 15.
    Caput omnium uitiorum est superbia. 89.
    Caput oleo impinguare, quid sit. 102. et seq.
    Cardinum percussu quid intelligendum. 555.
    Carmeli uertex exsiccatus. 507.
    Caro sepulchrum est anime. 330.
    Castigationis premisse, quanta utilitas ac morum emendatio. 411.
    Cataractarum uox, quid in sacris dicatur. 203.
    Cathedra pestilentie, quid. 7.
    Caussa cur Iudei reatum suum non agnouerint. 424.
    Causse ob quas incommoda multa passa est gens Iudaica. 483. 484.
    Cerui natura. 197.
    Charitas sola legem implet. 7. et 11.
    Charitas legem, prophetias, et Euangelium predicat, et consummat. 11.
    Charitas per sagittas significatur.
    Charitatis effectus. 167.
    Charitatis uis et firmitas. 239. Estque anima uirtutum ipsi caritas. Ibid. et seq.
    Charitatis perfectio. 344.
    Chore caluaria interpretatur. 236.
    Christi et Dauidis antithesis. 10.
    Christi osores, miro modo, consilium Dei nolentes, et nescientes implent. 11.
    Christi generatio duplex. 12. et seq.
    Christi passio qualis illi a Deo data. 13.
    Christi dormitio, et somnus quid. 17.
    Christi iugo colla subire nolunt, qui uitiis obnoxii sunt. 89.
    Christi mors qua is fuerit. 96.
    Christi uestimenta diuidere, quid sit. 98.
    Christi exemplum in tolerandis aduersitatibus, etc. 123.
    Christi uocis efficacia et uirtus. 126.
    Christi anima quo pacto redempta dicatur. 131.
    Christi aduentus tempus opportunum. 187.
    Christi nomen in omni terra auditum est. 239.
    Christus regnum mundi contempsit. 12. uult enim in cordibus nostris regnare. Ibid.
    Christus in carne humili contemptus. 12. Et quem elata Iudea repulit, humiliata Gentilitas suscepit. Ibid.
    Christus salutare nostrum. 58. et 60.
    Christus nos redemit caritate non necessitate. 67.
    Christus, que commoda tulerit humano genari. 68. et seq.
    Christus uias duras custodiuit. 70
    Christus dextera Dei Patris dicitur 72.
    Christus humilis, uenit ad superbiam hominum confundendam. 89.
     Christus cur petra dicatur. 119.
    Christus Ecclesie fundamentum. Ibid.
    Christus Iudeorum proximus. 123.
    Christus cur pauper dicatur. 149.
    Christus potentiam in Cruce non perdiderat sed potentiam demonstrabat. 158.
    Christus cur orat cum sit Deus. 159.
    Christus est finis nostri operis, et merces laboris. 179. et seq.
    Christus nobis sacerdos et sacrificium. 186.
    Christus firma petra. 191.
    Christus unde dictus. 221.
    Christus Deus ante carnem et in carne. 236
    Christus cur misericordia Dei dicatur. 239.
    Christus accinctus potentia quomodo dicatur. 315.
    Christus brachium Dei dicatur. 359.
    Christianorum firma spes in Christo. 119.
    Christianorum securitas est, Deum habere secum. 102.
    Christum annuntiantes non caste, qui sint. 58.
    Ciuitates quibus preest diabolus, et eius ciues qui. 47.
    Clamare ad Dominum, quomodo oporteat. 136.
    Cleros Grece, Latine sors dicitur. 335.
    Cogitationes peruerse iniquorum sunt uincula. 51.
    Cognitio sue infelicitatis magnus est accessus ad Deum. 29
    Cognitio nominis Dei, quid sit. 48.
    Comessationes ex preciis innocentium facte. 514.
    Comminationes contra Isrelitas. 534. 535. et seq.
    Commentaria in Amos Prophetam. 505.
    Compungi in cubilibus, quid sit. 21.
    Confessio quandoque laudem significat. 85.
    Confessio peccatorum est initium bonorum. 352.
    Confessionis peccatorum fructus. 192. et 329.
    Confitentium peccata sua optima spes. 381.
    Confusio obscenos comprehendit. 447.
    Confusione peccati uertitur homo ad Deum. 339.
    Coniugium Osee cum femina uilissima. 395.
    Conquestio indignationis plena. 437. et seq.
    Consensio Apostolorum una erat in uirtute. 413.
    Consentire malo, quam magnum scelus sit. 250.
    Consilium pietatis diuine ostenditur. 533.
    Consilium uanitatis, quid sit. 115.
    Consilium implorum, quid. 7. Et uia peccatorum. Ibid.
    Consilium in anima ponere, quid sit. 59.
    Consolatio in persecutionibus ob uerbum Dei.
    Consortium cum meretrice lex uetus prohibebat. 395.
    Consuetudo prophetica, quotiens Deus annunciatur ad propugnandum, uel ad ulciscendum. 496. et seq.
    Consuetudo et dignitas sanctorum uirorum. 395.
    Contemptus Prophetarum quantum mali Iudeis attulerit. 445.
    Conti pro uerubus et subulis positi. 521.
    Continentia hordei nomine notatur. 415.
    Conuersio nostra paratum Deum semper inuenit. 29.
    Corda hominum apud Deum uelut uasa fictilia. 14.
    Cor, quomodo dicatur derelinquere nos. 109. et seq.
    Cor est statio et sedes uitiorum. 214.
    Cor uoluntatem, affectum et intentionem denotat. 375.
    Cornua unicornium, quid. 99.
    Cornua peccatorum. 384.
    Corona, quid significet in sacris Literis. 317.
    Correctio penitentium Dominum placat. 485.
    Corruptionis species quatuor incommoda deferentes. 489.
    Currendum uiam, non adherendum in uia huius seculi, 85.
    Crapula et ebrietate accusantur Isrelite. 537.
    Criminum feditas uite prosperitate aliquando latet. 407.




D
    Demon quibus uicinus dicitur esse, uel medius. 423.
    Dagonis statua comminuta ab Arce, Dei potentia. 510.
    Damasci populus sepe arua Isrelis populatus est. 509.
    Damnatione  fraterna exultare, graue peccatum est. 427.
    Dauid tria millia hominum elegit ad Psalmos in Dei laudem cantandos. 4. Et centum quinquaginta illis prefecit. Ibid.
    Dauidis etymon. 11.
    Dauid mortem Christi non futuro, sed preterito tempore narrauit, et quare. 11.
    Dauidis prophetia certissima. 360.
    Dauidis prophetie de Christi mysteriis. 253.
    Decem chorde psalterii, quid signent. 4.
    Delectatio rerum te renarum renibus tribuitur. 37.
    Delectatio cure finis est. 38.
    Delicta oculum cordis obtenebrant, ipsaque tenebre dicuntur 88.
     Dentes peccatorum in sacris Literis, quid significent, et quid mordere. 19.
    Deus uerus quis. 245. et seq. Deus quantum ad parcendum promptior. 509. Ad ueniam promptus. 431. Populo habitu leonis se promisit occurrere. 429. Euctatus cum Iacob. 465. In miserendo diues. 520. A quoquam non aufertur. 425. Preces nostras exaudiuit non ex nostris meritis, sed sua sancta misericordia. 17. Labores suorum aspicit, uindictamque sumet de persequentibus. 53. et seq. Quos amat castigat. 82. Laudandus opere, mente contemplandus, uoce predicandus est, ut recte illi lingua, conscientia et uita consonent. 49. Qualisipse est sanctitate et equitate, tales non esse desiderat. 56. Quos dicatur humiliare. 217. Et in prosperis et aduersis rebus benedicendus. 150. Dator est omnium potestatum. 376. Quos in reprobum sensum tradat. 49. 50. Et quos irritare dicatur. Ibid. Personarum acceptor non est. 55. Iustus in bonos et malos, quomodo dicatur. 40. Sua misericordia ab eterno humanum genus re limere decreuerat. 110. Quando pauperem adiuuet in tribulatione. 4. Merita hominum quo pacto attendat in exhibenda sua misericordia. 303. Quos reprobare, et qua ratione dicatur. 81. Ut diligendus, ita et laudandus. 85. Aeternus portio est sanctorum. 68. Nos a uitiis abscondit et protegit in Christo, ut in ipso nos exaltet ad uirtutes. 119. Nunc spiritualiter in nobis operatur, quod olim patribus corporaliter exhibebat. 213. 214. Bonus per se est. 219. Terminat gratiam suam, quam distribuit Ecclesie. 378. Oculis carnalibus minime est querendus. 199. 200. Quorum uias dicatur noscere. 79. uerba sua igne tribulationis examinat. Ibid. Dona nobis iubet, sed mira sunt que promittit. 71. Nolentem preuenit, ut bene uelit: uolentem adiuuat. 103. Quo pacto nos regat. Ibid. Est iustorum exaltatio et hereditas. 27. Coacta seruitia non recipit. 123. In quibus habitare dicatur. 330. Suo beneplacito, et gratia sola iustificat hominem. 191. Cur differat exaudire orationes suorum. 29. Iudex iustus ultimo iudicio, ultimam penam reseruat. 39. Solus animos et opera nostra nouit, corda, et renes scrutatur. 38. Reproborum preces non audit, et quare. 83 84. Quo pacto timendus. 100. Non nostris meritis, sed sua bona uoluntate Ecclesie benefacit. 259. Obliuionem nescit. 49. A Domino, quid differat. 75. Bona uoluntas precedit nostram bonam uoluntatem. 27. Omnipotentis iustum iudicium quale. 50.
    Dei gloria tunc percipitur, cum omnia laboriosa terminantur. 50. uerba sagitte, et gladius dicuntur. 221. Bonitas quibus sit cognita. 367. Deo in aduersis, supplicandi ratio duplex. 428. et seq. Deo seruientes regnare dicuntur. 15. Scriptura sacra tribuit plerumque, quod in nobis ille operatur. 17. Pro suis beneficiis nichil preter laudem possumus rependere. 75. Soli peccare, quomodo intelligatur. 257. Breue est, quod hominibus tardare uidetur. 131. Minime attribuenda peccata hominum. 383. Concipere et parere quid. 40.
    Deum tinere, qui intelligatur. 149. Deum aliquem preuenire quid sit. 73. et seq. Terram uisitare, quid sit. 216. Precingere suos, quid sit. 83. Qui nunc negligit pacatum, sentiet in iudicio futuro iratum. 12. Cur oremus omnia scien em. 203. et 204. A dextris habere, quid sit. 68.
    Desertum et speciosa deserti, quid sit. 317.
    Desiderium pauperum est, ut fiat Dei iudicium. 54.
    Diabolus pessimus fenerator dicitur. 362. et seq.
    Diabolus perfecte superatur his duobus, amore Dei, et odio mali. 83.
    Diabolus nunc leo, nunc serpens dicitur. 36.
    Diabolus pater infidelium. 120.
    Dies tribulationis, quid iuuent fidelibus. 248.
    Dies hominis quales. 179.
    Dies in sacris, et nox, quid significent. 203.
    Dies malorum uita presens est. 119.
    Diei Extreme predictio. 490.
    Dies Domini, quis. 494.
    Dies extremi iudicii, cur, et quibus horribilis dicatur. 497. et seq.
    Dilectio Dei et proximi Nouum et uetus Testamentum comprehendit. 73.
    Dirigi in ueritate Dei, quid sit. 110. et seq.
    Disciplina hominis est emendatoria tribulatio. 15. Quam qui negligit, statim a uia iustitie perit. Ibid. et seq.
    Discipline et correctionis Domini utilitas duplex. 82.
    Discretio magna in professione orandi. 429.
    Discretio inter plebem et sacerdotes. 419.
    Distinctio inter incautos, et procaces. 424.
    Diuina uirtus tunc adest, ubi presumptio humana deficit. 143.
    Diuini amoris effectus. 371.
    Diuinitatis aures que dicuntur sunt pietas et misericordia. 21. et seq.
    Diuites qui uere dicantur. 225.
     Diuitibus ue imprecatur. 537.
    Doctor uerus iustitie quis. 495.
    Doctoris sermo confunditur, si actione deprauetur. 72.
    Dolose agere, quid sit. 26.
    Dolose agere coram Deo, quid sit. 160. et seq.
    Dolus quid sit. 251.
    Domini hereditas quomodo, et quibus modis diuidatur. 70.
    Domus et tabernaculi discrimen in sacris. 118
    Domus Ieroboam gladio desolanda. 545.
    Dona quomodo Deo placeant. 293.
    Dormire, et somnus in sacris, quid sit. 280.
    Dormitione et somni nomine, alienatio mentis a rebus mortalibus prophetice denotatur. 22.
    Dorsum curuum habere, quid. 349.




E
    Ebrietas in sacris, quid. 315.
    Ecclesia Christi ubi fundamentum suum habeat. 86.
    Ecclesia cur dicatur tabernaculum Dei. 206.
    Ecclesia Christi, quibus perficiatur. 39. et seq.
    Ecclesia domus Dei dicitur constructa ex lapidibus uiuis. 23. et seq.
    Ecclesia ut Nauis fluctuans precibus Dominum ueluti dormientem excitare dicitur. 53.
    Ecclesie hodierne descriptio. 415.
    Ecclesie hodiernus status. 492.
    Ecclesie sancte oratio per Filium mittitur ad Patrem. 23.
    Ecclesie pedes, qui dicantur. 84.
    Ecclesie inimici, qui sunt. 120.
    Ecclesiam intrare, quid sit. 24.
    Edom, Theman et Bosra unus populus est. 512.
    Effectus solis. 529.
    Effraim subcinericus factus. 455.
    Effraim columba uocatur. 456. et seq.
    Effraim nomine, Ieroboam quidam uocari putant. 446
    Effraim cur meretrix uocatur. 446. et seq.
    Effraim Samaria dicta est. 447.
    Effraim pro Ieroboam. 467.
    Effraim nomine Samarie dicuntur. 426.
    Eleemosyna non grata Deo, que sit. 241.
    Emath Antiochia. 543.
    Errantibus cur Deus ad tempus indulget. 443.
    Error ac superstitio Iudeorum. 419.
    Eruce, Locuste, Brucho, et Rubigini, quatuor anime passiones aptantur. 490.
    Esurire aliud, et aliud ieiunare. 485.
    Exaltare cornu in altum, quid sit. 383.
    Exemplum lapsus et penitentie Dauidis. 257.
    Exercitus Assyrius una nocte deletus. 471.
    Exercitus Sennacherib fere omnis una nocte cur periit. 400.
    Exitium templi comminatur Deus. 553.
    Exultationis et letitie discrimen. 159.




F
    Facies malitie ex multiplici iniquitate composita. 457.
    Facies peccatorum, quid dicatur. 173.
    Facies Dei, quid sit. 120.
    Facies hominis. 121.
    Facinus ingratorum exprobratur. 514.
    Facinus religionis dissimulate Iude imputatur. 512. et seq.
    Fames duplex, panis, aque, et uerbi Dei. 551.
    Fasciculus pro possessione. 557.
    Fatuel Ielis pater. 477.
    Fel et Acetum offerre Christo, quid sit. 349.
    Felicitas, que super Ierusalem uentura est, predicatur. 503. et seq.
    Felicitatis magne pars est mundum despicere. 192.
    Fere et tauri in sacris, quid sint. 341.
    Fiat geminatum, quid denotet. 197.
    Fideles Christo, templum Dei dicuntur, quorum conuersatio in celis est. 55.
    Fides uera et catholica in quibus consistat. 86.
    Fides uia Domini dicitur, caritas semita recta. 120.
    Fides operans per caritatem impetrat gratiam, gratia autem Dei per Spiritum sanctum infusa in cordibus nostris implet iustitiam. 26.
    Fidei et caritatis officia. 340.
    Filius hominis, quis dicatur et quare. 43.
    Filius per emphasim Christum significat. 44.
    Filii hominum, qui sint. 242.
    Finis, et ob finem, et in finem quid. 1. et seq.
    Finem suum, qui nescit, aberrat. 179.
    Flagitiorum impunitate nichil acerbius. 241.
     Feditas criminum uite prosperitate aliquando latet. 407.
    Foliorum similitudo et uerbi Diuini. 9.
    Fontes pro Apostolis Christi ponuntur. 340.
    Fornicatio, quid sit. 372.
    Fornicarii qui. 419. et seq.
    Fornicatio in Scripturis captiuitatem significat et cur. 377.
    Frameam inimicorum deficere, quid sit. 47
    Fratres Christi, qui dicantur. 99.
    Frigus duplex, temporis et fidei. 100.
    Fugo pro Effugio ponitur. 555.
    Fumus, carbones, ignis, quid in Psalmista significen. 76.
    Funes in preclaris cadere, quid sit. 69.
    Furor Dei quid in sacris. 27. et seq. Quid item ira. Ibid.




G
    Gabaonite omnes pene deleti propter obscenitatis scelus in uxorem cuiusdam Leuite illatum. 447.
    Galaad ciuitas operantium Idolum. 429. et seq.
    Galgala idolis plena fuisse dicitur. 521.
    Galgala ciuitas idolis mancipata. 527.
    Galgala locus tribui Iude coniunctus. 423.
    Galgal Idolorum cultrix. 448.
    Gastrimargie fructus. 213.
    Gaudium Christianorum in spe est, et non in re, quandiu hic afflicti uiuimus. 49.
    Gaze supplicium enumeratur. 511.
    Geminatio in Scripturis uim quandoque comminandi habet. 9. et seq.
    Gentilitas merito et postulatione Christi saluata. 14.
    Gentilis populi desipientia. 61.
    Gentis merita deteguntur, quibus a Dei consortio depulsa est. 377.
    Gladius Dei acutus, quid. 37. Et quando, et qualiter uibratur. Ibid.
    Gloria Christianorum qualis et que sit. 188.
    Gloria solida apud Dominum Deum in conscientia est. 36.
    Gratia Dei cur pluuia uoluntaria dicatur. 333.
    Grauitas iudicantis quanta. 439.
    Greges pecorum etiam ob populi peccatum disperierunt. 485.




H
    Habitus ulciscentis exprimitur. 518.
    Hereses cur sint, et unde. 50.
    Hierico urbs in terra promissionis opulentissima uictoria mirabili occupata. 411.
    Hodie in sacris, quid significet. 14.
    Holocaustum quid sit. 247. et 323.
    Hominibus placentes Deus minatur. 36. et seq.
    Homo peccati pro Antichristo sumitur. 50.
    Honorare Deum, qui oporteat. 143.
    Hordeum in Scripturis continentiam significat. 413.
    Hostes iusti, duobus modis intelligi potest. 530.
    Hostiam uociferationis immolare, quid dicatur. 119.
    Hostiis quibus placatur Deus. 490. et seq.
    Humana fragilitas, sine Dei adiutorio, malignis spiritibus resistere non potest. 36. et seq.
    Humiliabitur positum pro superbia humiliata. 435
    Humilitas omnium uirtutum est mater. 294.
    Humilitatis uere fructus. 151.
    Humilitatis uere signa. 193.
    Hymnus quid proprie dicatur, 4




I-I
    Iacob et Isrel, quid significent. 63.
    Iacob nomine decem tribus intelliguntur. 464.
    Iacob cum Deo luctatus. 465. et seq.
    Iacob Isrel appellatus. 467.
    Iacob pro Rachel septem annis seruiuit Laban. 468. et seq.
    Iacob et Iude nomine Isrel inducitur. 39.
    Iactatio nominum sola ad defendendum frigida est. 439.
    Idola in Galgal culta fuisse refertur. 447.
    Idola et fana Gentium concremanda. 544.
    Idololatrie species. 423.
    Idolorum ciuitates. 431.
    Idumea quare desolanda. 503.
    Idumei Esau posteri. 509.
    Iehu Nainsi filius in regem super Isrel suscitatur. 399. et seq.
    Iehu nomine, quid intelligatur. 400.
    Ieiunare aliud et aliud esurire. 485.
     Ieiunium omni sexui et etati indicitur. 484.
    Ieroboam Regis idololatria. 433.
    Ieroboam ob contemptum Religionis ab aulicis exhilaratus. 434.
    Ieroboam initio Salomoni inuisus ob pietatem, regnandi cupiditate apostatauit. 443.
    Ieroboam princeps diuisionis. 467
    Ierusalem  et Sion tuta erit saluatio in die iudicii. 499. et seq.
    Ierusalem uisio pacis interpretatur. 49.
    Ierusalem cur incendio hostili plectenda. 513.
    Iesrahel meretricis primogenitus. 399.
    Ignis nomine transcursus flamme intelligitur. 543.
    Ignorantia, cordis est obscuritas. 55.
    Imber serotinus et matutinus. 493.
    Impatientia signum est hominis non boni. 195.
    Impietas, utilitatis faciem, flagitiis obtendit. 407.
    Impietatis fructus superbia. 527.
    Impii cur de emendatione non cogitant. 425.
    Impiorum conuersio ad Deum pena est diabolo. 37.
    Impiorum nomina a uitiis imposi a. 67.
    Impiorum seuitia iuuat ad piorum usum. 166.
    Impius pulueri cur adsimiletur. 9. et seq.
    Impli cur non resurgere in iudicio dicantur. 10.
    Inaurium nomine obedientia ostenditur. 409.
    Indigentia panum datur post dentium stuporem. 523.
    Indignatio Dei, imagine Leonis exprimitur. 519.
    Inebriare homines, qui Deus dicatur. 315. et seq.
    Infantes ac lactentes, qui sint in diuino eloquio. 42.
    Infernus Assyrius uocatur. 469.
    Ingratitudo beneficiorum Dei. 124.
    Inimicos confringere, quid sit. 85.
    Inimicos exaltatur, cur peccasse conuincimur. 60.
    Inimicus singulari numero diabolum significat. 37.
    Iniqui pulueri, aut luto equiparantur in sacris literis. 84.
    Iniquitas populi Isrelitici duplex. 455.
    Innocentem interficere, est ex innocente nocentem facere. 52.
    Innocentia uia est qua itur ad Deum. 196.
    Innocentia uera est, non nocere inimico. 40.
    Innocentium uita qualis. 114.
    Interiora Deus conspicit. 423.
    Iosaphat uallis locus concisionis uocatur. 503.
    Ira in iudicio futuro, et furor quales in Deo erunt. 12.
    Ire et furoris Dei differentia. 349.
    Irasci sibi debet peccator ob preterita crimina, et a pecca o desistere. 21.
    Irritare Deum, qui dicantur. 27.
    Isrel quid sit. 114.
    Isrel matule comparatus. 473.
    Isrel idola abiicit. 472. et seq.
    Isrelis nomine, quid intelligendum. 339.
    Isrelite a Syris sepe oppressi. 520.
    Isrelite ad quid uocentur potentes et robusti 529.
    Isrelitici populi adolescentia, iuuentus et senectus. 433.
    Isreliticus populus Ariolorum uocibus libenter aurem prebuit. 467.
    Iubilare quid sit. 319.
    Iudea a Deo electa. 395.
    Iudei mira Dei dispositione, Christum crucifigentes, uoluntatem Diuinam perfecerunt, quam putabant destruere. 9. et seq.
    Iudei filii Dei mendaces dicuntur. 84.
    Iudaici populi duplex iniquitas. 457.
    Iudei contemptu spiritualium magistrorum Prophetarum meruerunt abduci in captiuitatem. 443.
    Iudei quibus diebus lasciuiebant. 409.
    Iudeis Deus solum innotuit. 515.
    Iudeorum populus precepta legis solus, quibus obediret accepit. 410.
    Iudeorum argumentum de Christo occidendo. 123.
    Iudeorum et Ade an peccatum fuerit equale. 429.
    Iudeorum calamitas magna et ruina exponitur. 483. et seq.
    Iudeorum iactantia. 291.
    Iudicantis quanta grauitas. 437.
    Iudicare terram, quid in Psalmis. 15.
    Iudicare pupillum, et iudicare pupillo, quid differant 54.
    Iudicia duo, unum occultum, alterum manifestum. 45.
    Iudicii ultimi dies. 495.
    Iudicii uenturi descriptio. 93.
    Iudiciorum Dei encomium et excellentia. 9
    Iudicium amare, quis dicatur. 143.
    Iudicium futurum per ignem. 247.
    Iudicium in absynthium conuertere. 527.
    Iudicium ad ignem uocare. 553.
    Iudicium Dei innoxiis dulce. 528.
     Iuramentum iurantis, quid a iuramento prophetantis differat. 36.
    Iurare in dolo proximo, quid sit. 104.
    Iurauit pro decreuit positum. 521.
    Iustificatio hominis, unde procedat. 341. et seq.
    Iustitia Deus appellatur. 527. Duplex, maior et minor. 25. Iustitia et rectitudo in quo discrepent. 141. Iustitia et ueritas personam non accipiunt. 64. Sine pugna retineri non potest. 81. In quibus consistit. 150. In quo uersetur. 123. Ade quo pacto lesa. 163.
    Iustitie semite, que sint. 142. Iustitie merces eterna. 102. Iustitie uerus doctor. 495. Iustitiam iudicare ad quem spectet. 45. Iustitiam Dei, qui abscondunt. 189.
    Iustitiam uendere, qui dicantur, et sapientiam. 117.
    Iustitias iudicare, quid sit. 381.
    Iuuentus populi Isrelitici. 435.




L
    Labia dolosa, quid. 71.
    Letari et gaudere in Domino, quid sit. 45. et seq.
    Letitia superba, inanis affectus est. 36. et seq.
    Letitie et exultationis differentia. 329.
    Lapillorum nomine firmitas indicatur. 557.
    Laqueus occultus malorum, et pes malorum eorundem. 49. et seq.
    Laqueus positus, quid. 520.
    Laqueus in Psalmis, quid denotet. 112.
    Laqueum aperire et effodere, quid. 41.
    Laudare Deum tota die, quid. 159. et seq.
    Laudare Deum quo pacto homo debeat. 313.
    Lauare et rigare lacrymis lectum, quid differant. 30.
    Lauare manus inter innocentes. 115. et seq.
    Laus Dei in ore peccatoris qualis sit. 95.
    Laus Deo acceptabilis, que sit. 119.
    Leges Dei in Deuteronomii uolumine continentur. 441.
    Leo et Draco, quid apud Dauidem in Psalmis significent. 99.
    Leones pro Regibus. 521. et seq.
    Lex Dei, testimonium cur dicatur. 87. Et fidele. Ibid.
    Lex litere, et lex gratie. 112.
    Liber Dei, quid sit. 350.
    Libertas infelicitati proxima. 300
    Liberi arbitrii efficacia in homine, quid possit. 119. et seq. et 354.
    Liberatio Isrelitarum ab Aegyptiaca seruitute celebratur carminibus. 100.
    Libri cum pulchra urbe collatio. 1. et seq.
    Ligni nomine, quid Scriptura designat. 115.
    Limus in sacris, quid. 343.
    Lingua indomabile membrum. 150.
    Lingue custodia quanti emolumenti sit. 178.
    Locus pro cubili positus.
    Locusta saltibus potius mouetur, quam gressibus. 489.
    Locustarum nomine, quid intelligendum. 494. Gentium nomen designatur. 482.
    Locustarum imaginibus, quid sentiendum.
    Locutio, ob quam sacrorum Librorum precipue auctoritas notanda. 438.
    Longanimitas Dei differt ultionem in longa tempora. 535.
    Loquacitatis uitio, que damna hominibus contingant. 57.
    Loqui opera hominum, quid sit. 72.
    Luciferum tanquam proprium Deum Sarraceni colunt. 535.
    Lux gratior fit post tenebras. 51.
    Luxus quando inter Iudeos uigebat. 408




M
    Madianitarum mulieres habitu, et gestu meretricio obuiam Isrelitico exercitui processerunt. 446.
    Mala, que imprecantur super Effraim et Tyrum. 447.
    Mala uniuersa unde. 490.
    Mala plurima Iudeis uentura per uarias captiuitatis species enumerantur. 500.
    Mala, que in hoc seculo pro Deo patimur, minima sunt, si cum bonis celestibus conferantur. 14.
    Mala uoluntas, quid a dolore differat. 38.
    Maledictiones, his qui ceremonias Dei repulerint, enumerantur. 343.
    Mali quantumcumque potentes sint, despectui sunt uiris sanctis. 65.
    Mali cur permissu Dei floreant hoc in seculo. 370.
    Malignantes, qui dicantur. 163.
    Malignantium et impiorum discrimen. 115.
    Malignus quasi malo igne plenus. 21.
    Mandata Dei amara malis, dulcia uero bonis. 87.
     Mane in sacris, quid. 21. Quid item nox, et quid iacere. Ibid.
    Maria uirgo uelleri comparatur, et quare. 363.
    Martyrem non tacit pena, sed caussa. 100.
    Martyrem, quid efficiat 217.
    Martyrii duo genera. 218. et seq.
    Matres filiorum carnibus uescuntur. 250.
    Medendi propositum semper in Deo est. 526.
    Medicine officia duo: alterum quo sanatar infirmitas, alterum quo custoditur sanitas.
    Medorum captiuos Sennacherib posuit in Haillan et in Aber iuxta fluuium Gosam in ciuitate Medorum. 469.
    Melchom simulachrum. 511.
    Membra nostra quandoque uitia significant, que mortificare debemus. 83.
    Mendacia suos amatores decipiunt. 21.
    Mendaciorum genera. 22.
    Mendacia loqui, qui dicantur. 21. et seq.
    Mendacium pro falsa religione, ponitur in Scriptura. 432.
    Mensa in sacris pro Scriptura diuina plerumque ponitur. 349.
    Mentiri est occidere animam. 22.
    Mentis sincere affectus ubi deest, a crapulatis fusa supplicatio, rite ululatio nominatur. 537.
    Mentis cecitas et turbatio. 29.
    Mentis excessus, quid sit. 138.
    Merces Christianorum, que sit. 112.
    Merces a Deo promissa fidelibus. 191.
    Merita hominum ad quid prosint. 217. et seq.
    Meritis an fiducia habenda. 36.
    Meritorum Isrel expunctor Deus. 526.
    Meritum exauditionis per Christum. 123.
    Messis nomine, calamitas uicina et proxima ostenditur. 425.
    Milites Isrelitici cur in solitudine mortui. 406.
    Mille, perfectionem monstrat. 295.
    Mirabilia Dei cur narrentur. 43.
    Misericordiam  promptus Deus. 543.
    Misericordie exemplum. 539.
    Misericordias suas Deum mirificare, quid. 73.
    Misericordia Dei, et merita hominis. 107.
    Misericordia Domini preuenit suos, et subsequitur, ut bene operentur. 106.
    Misericordie Dei uelocitas ad indulgendum contritis corde. 139.
    Misericordie Dei occasio. 188.
    Misericordiam inter et miserationem Dei discrimen. 108. et 252.
    Moab cur tribus plagis puniendus. 111.
    Moab de Loth stirpe natus. 112.
    Modestie uirtus ostenditur. 507.
    Mollicies ad quid creata. 555.
    Monimentum ingens benignitatis Dei. 403.
    Mons Sion Iudeos significat plerumque in Psalmis. 238. et seq.
    Montes turbari in predicatione uerbi Dei, quid sit. 227.
    Mors rex Assyrius appellatur. 469.
    Mors Christi hos ia pro peccato. 342. et seq.
    Mors et infernus, quid. 30.
    Mors est peccati debitum. 343.
    Mors pessima, que sit. 151.
    Mors uera que dicatur. 217.
    Mortis umbre, quid in sacro eloquio sint. 102.
    Morum uulnera accusantur. 513.
    Mos sermonis prophetici. 437.
    Multiplicatio bonorum temporalium a bonitate Dei auertit. 59.
    Mundum  muliebrem, allusio. 407.
    Murus litus, quid. 545.
    Musices officiorum genera et uarietates. 11. et seq.
    Necessitates homini naturales. 113.
    Nesciri a Deo, est idem quod perire. 11.
    Nequitia consummata, quid sit. 37.
    Nobilitatem non commendat uitiorum impunitas. 518.
    Noui Testamenti fortitudine, ueteris Testamenti edomita est duritia. 48. et seq.
    Numerus finitus, pro infinita quantitate sumptus. 510.
    Numerus filiorum Isrel quasi arena maris. 402.




O
    Obedientia debita prelatis. 225.
    Oblationes diuerse ex Mosis instituto. 420.
    Obliuio nulla in Deum cadit. 109.
    Obscenos comprehendit confusio. 447.
     Oculi curiositatem quandoque significant. 44.
    Odium equum inter et odium iniquum quid intersit. 114. et seq.
    Offerre Deo quid debeamus, et quomodo. 125
    Offerre hircos quid sit. 323.
    Omnes declinasse usque ad unum, quomodo intelligatur. 62.
    Opera prauorum conuincunt peccatores puniendos. 49.
    Opera non possunt esse bona, nisi deriuentur ab intentione iusta. 79.
    Opera ubi perfecta erunt. 313.
    Operatores iniquitatum qui. 22. et seq.
    Operum momenta apud bonum iudicem grauiora sunt, quam uocum. 440.
    Operibus bonis uiuendum ad sapientiam adipiscendam. 2. et seq.
    Optimates, qui dicuntur. 537. et seq.
    Opus seruile non fieri in die sabbathi quid sit. 141.
    Opus bonum Deo oblatum, sacrificium dicitur. 265. et seq.
    Oracula minora. 498.
    Orandum in tribulationibus incessanter. 265.
    Orare in secreto cordis, quid sit. 157.
    Orare bene quis dicatur. 158.
    Orare Deum et deprecari in quo differant. 301.
    Oratio pro inimicis, qui fieri debeat. 121.
    Oratio et deprecatio, quid differant. 265. et seq.
    Orationis effectus. 182.
    Orationis utilitas. 203.
    Orationis affectus unde procedat. 365.
    Orationis et deprecationis discrimen. 72.
    Orationis fructus quales. 301.
    Osee coniugium an corporale fuerit. 395.
    Ossa in sacris Literis, quid significent. 28. et 133.
    Otiosorum qualia sunt studia. 195.
    Oues et boues et pecora campi, quid in Psalmo Dauidico significent. 44.




P
    Parabole definitio. 243.
    Parricidalis animus est, aliena calamitate ditescere. 427.
    Paruuli, qui sint, et dicantur in sacris Scripturis. 88.
    Pascha uite eterne hic per fidem incipit. 101.
    Passionibus animorum quatuor possunt aptari eruca, locusta, bruchus et rubigo. 490.
    Pastiones estiue in uerticibus montium. 507.
    Pastorem pecudum Amos se esse profitetur. 547.
    Pastorum nomine, quid intelligendum. 507.
    Pater et Filius unus Deus, non duo Dii. 23.
    Patientia Iob a Deo probata. 206.
    Patrem a dextris Filii esse, quid sit. 69.
    Pauper hic afflictus, in fine glorificabitur. 53
    Pauper et iustus gemino suffragio nituntur. 514.
    Pauperes qui appellati. 529. et seq.
    Paupertas Christi, diuitie nostre sunt. 193.
    Paupertas Deo accepta, que sit. 361.
    Pax uera, que sit. 159.
    Pax nimia et prosperitas. 369.
    Pax peccatorum, quid sit. 367.
    Peccanti et iustum mandatum pretereunti iusta damnatio debetur. 29.
    Peccare ex necessitate, et ex abundantia, quid. 368. et seq.
    Peccare per ignorantiam, et per inimicitiam, quid distent. 382.
    Peccata etiam interiora nouit Deus. 425.
    Peccata quibus sint confitenda post Deum. 139. Et tempus opportunum confitendi et erandi. Ibid.
    Peccata que et quibus non imputentur. 137
    Peccati origo unde. 163.
    Peccatoribus Deus utitur ad iustorum probationem. 165.
    Peccatorem non esse, difficile, aut impossibile est in hac uita. 151.
    Peccatorum remissionis occasio. 137.
    Peccatum Isrelitici populi, Sodome, et Gomorre maius. 523.
    Peccatum omne fit, aut studio, aut infirmitate, aut ignorantia. 109.
    Peccatum, et peccati impietas, quid differant. 139.
    Peccatum non abscondendum, si uelimus nobis remitti culpam. 195.
    Peccatum iniquorum clamat ad Dominum. 136.
    Pecunia, diaboli iniquitas. 358. et seq.
    Peregrini et extranei differentia. 366.
    Persecutionum Ecclesie tres differentie. 4. et seq.
    Persecutiones per torcularia intelliguntur. 39.
    Persecutiones propter iustitiam, ignem, quo probamur significant. 58.
     Persecutio exercitium est ad recte uiuendum fidelibus. 50.
    Persecutorum tria genera. 191. et seq.
    Personas mutandi usus frequens apud prophetas. 23.
    Pes superbie, quid sit. 163
    Pes in Scripturis, quid sit. 340.
    Pedes pro affectionibus sumuntur plerumque in sacris. 367.
    Philargyrie fructus quales. 214.
    Pii omnes persecutionem patiuntur exemplo Christi. 12.
    Pietatis diuine propositum. 533.
    Pingues terre, qui dicantur. 101.
    Plaustrum onustum feno, quomodo intelligendum. 515.
    Pluuia super ciuitatem unam data est, et super alteram minime. 523.
    Pena, quam subierunt Iudei pro sua dementia. 421.
    Penitentia uera non fato, sed sibi ipsi culpam peccati tribuit. 139.
    Penitentia Dominum placat. 486.
    Ponam pro permittam. 411.
    Ponere in similitudinem. 215.
    Populus Isreliticus in solitudine extinctus. 254.
    Populus Iudeorum solus precepta legis, quibus obediret acceperat. 412.
    Populus unus multis nominibus indicatur. 513.
    Porte filie Sion, quid. 373.
    Portionem ponere cum malis, quid sit. 251.
    Posteriora Dei uidere, quid sit. 374.
    Potentia Dei contra Azotios. 511.
    Potentes quare Isrelite nuncupantur. 530.
    Precepta diuina contemnentes, non uno modo errare contenti sunt. 421.
    Precepti  specie, uis expressa est iudicii. 418.
    Preceptis Dei obediendum amore non timore, uoluntate non ex necessitate. 7.
    Preceptum precipuum caritas. 13.
    Preceptum tametsi difficile, amanti tamen facile est. 335.
    Precingere, quos dicitur Deus uirtute. 81.
    Precingere lumbos, quid. 82.
    Preclara hereditas Dei solis preclaris cognita. 65.
    Predestinatio Filii Dei. 143.
    Predicatores ueritatem uendentes. 57.
    Predicatoris uerbi Dei munus. 239.
    Prelatorum munus quale sit. 232. et seq.
    Preliorum uaria genera obeunda fidelibus. 81.
    Presens tempus pro preterito. 557.
    Pretiis innocentium ebrietates et crapule facte. 513.
    Pretiosiora, que estimantur, diligentius sunt inspicienda 517.
    Priapos qui sunt uenerati. 447.
    Princeps cur uulpes dicantur. 308.
    Probatio fidelium in tribulationibus exemplo Christi. 72. et seq.
    Procaces ab incautis distinguuntur. 423.
    Prodigium, quid sit. 230. et seq.
    Prophetalis contumelie, et religionis uiolate crimen par est. 447.
    Prophete pauci, et pauperes. 422.
    Prophete ueri munus. 457.
    Prophete, nubes eris dicuntur. 77.
    Prophete qua ratione peccatoribus et Dei inimicis malum optent etiam orando. 152.
    Prophetarum et Euangelistarum harmonia de Christi diuinitate. 13.
    Prophetarum usus, mutandi personas in sacris. 82.
    Prophetarum contemtus de magnitudine iniquitatis contemnentium uenit. 486.
    Prophetas non modo spreuerunt, sed etiam impugnauerunt Isrelite. 441.
    Prophetas inhonorare, quam graue scelus. 447.
    Prophetia dicitur, non quia predicit futura, sed quia prodit occulta. 5.
    Prophetia Ieremie de reditu filiorum Isrel ex captiui tate Babylonica. 312.
    Propositio, quid sit. 243.
    Prosperitas huius seculi, que et qualis sit. 198.
    Proximus, quis nobis sit, et dicatur in sacris Literis. 57. et 64.
    Prudentie definitio. 242.
    Psallere Domino, quid proprie sit. 41. et 142. Psallere ueraciter. Ibid. et 319.
    Psalmi cur soliloquia dicantur. 4. Et dignius et manifestius de Christo loquuntur, quam ceteri prophete. Ibid. et seq.
    Psalmi quidam cur nominibus aliorum, quam Dauidis intitulentur. 4. et seq.
    Psalmorum Dauidis ordo. 5. Unicus illorum liber. Ibid.
     Psalmodia Deo acceptabilis que. 303.
    Psalmorum superscriptiones et earum interpretationes. 1. et seq.
    Psalmorum liber uariis nominibus apud Hebreos nuncupatur. 3. et seq.
    Psalmus Cantici quid. 1 et seq.
    Psalmus a Cantico quid differat. 11. et 120.
    Psalmus consonantiam uocis cum organo requirit, et concordiam operis cum uoce laudis. 48.
    Psalterium sonat a parte superiori, cythara uero ab inferiori. 282.
    Pugnantium in Ecclesia differentia. 161.
    Pulchritudine agrorum uocabulo sylue frondentes intelliguntur. 485.
    Puluis quid in sacris significet. 34.
    Puluis sceleratos denotat, quos tentationis uentus a fide dispergit. 97.
    Purgatorius ignis qualis sit. 173.




Q
    Quies pro imperii fine. 401.
    Qui ingreditur sine macula, etc., quomodo intelligatur, etc. 460. et seq.




R
    Rabbe, urbs metropolis Palestina igne comburenda. 513.
    Rabdomantia, quid. 421.
    Rapsaces dux Assyrius. 473.
    Rapsaces Assyriorum dux exercitus sub Senncherib Rege. 499.
    Ratio duplex, in aduersis Deo supplicandi. 428.
    Recti qui dicantur, et eorum exaltatio cur perpetua. 142.
    Reddere uota quid sit. 301.
    Reges minus religione, quam potestate reuerendi. 425.
    Reges cur in furore Dei dentur. 470. et seq.
    Reges prophetarum et sacerdotum benedictione non consecrati. 439.
    Regi celesti seruientes, reges sunt. 15. et seq.
    Regionibus ue imprecatur. 533.
    Regna opulenta que per bruchum consumta sunt. 495.
    Regnum Christi quale, et ad quos fines. 13. et seq.
    Regulas uirtutis Iacob posteris suis custodiendas reliquit. 466.
    Regum munus quale est. 101.
    Religionis uiolate et contumelie prophetalis crimen par est. 447.
    Renum nomine cogitationes intelliguntur in sacris literis. 37.
    Reorum afflictio non placat Dominum. 486.
    Repetitio in Psalmis non necessitatem narrantis, sed affectum exultantis ostendit. 31.
    Reprobationis ac cecitatis origo a nobis procedit. 81.
    Reprobi luto equiparantur. 129.
    Rerum definitio, communione nominum non confunditur. 377.
    Resurrectio Christi a Dauide predicta in Psalmis. 195.
    Resurrectionis spes ex Christo. 69. et seq.
    Resurgent quidem omnes ad uitam, sed non ad gloriam 11. et seq
    Riuus Aegypti pro Nilo. 555.
    Robur alicuius comedere. 435.
    Robusti cur Isrelite uocentur. 529.
    Rubigo et bruchus. 489.
    Rubigine regna opulenta consumuntur. 495.




S
    Sabbatum qualiter obseruandum. 141. et 233.
    Sacculum portare, cur Christus Apostolis prohibuit. 188.
    Saccum super dorsum ponere. 548.
    Sacerdotes Baal internecione delentur. 399.
    Sacerdotes non minus religione, quam potestate reuerendi. 425.
    Sacra Scriptura mensa dicitur. 102.
    Sacre litere laqueus dicuntur iis, qui perperam eas interpretantur. 56.
    Sacrificia Deo semper gratiora que. 247. Ara, ignis et reliqua sacrificio necessaria. Ibid.
    Sacrificium iustitie, quid sit. 22. et seq.
    Sacrificium cum lacrymis quanti sit momenti apud Deum. 181. et seq.
    Sacrificii et holocausti differentia. 187.
    Sacrificium nouum quale sit. 259. et seq.
    Sacrificium quo pacto fiat Deo acceptum. 267.
    Sacrilegorum fugienda societas. 423. et seq.
     Sal omnium ciborum condimentum est. 295.
    Saluatio in die iudicii ubi tuta. 498. et seq.
    Salutare Dei quid sit. 252.
    Salutare Dei iehsu Christus est. 50.
    Salutaris, et salutare, de Christo dicuntur. 303.
    Samaria pro diis uitulos habebat. 423.
    Samarite quanta fame uexati. 519.
    Sancti uiri a Deo probari expetunt. 115.
    Sanctificatio Dauid fidelis. 557.
    Sanctorum uirorum tribulatio pro gloria illis est. 102.
    Sanctorum merces que. 302.
    Sanctorum excoctio in tribulationibus. 300. et seq.
    Sanctorum uirorum proprium munus. 259.
    Sanctum suum Deus non permisit uidere corruptionem. 560.
    Sanguinibus, plurali numero, Dauid sit usus cur in Psalm. 260.
    Sanguis peccata quandoque significat. 67.
    Sapientia lignum uite est. 7. et seq.
    Scientia uera rerum temporalium quomodo habeatur. 369.
    Scindere uestimenta quid. 489.
    Sciri a Domino, id est, approbari. 11. et seq.
    Scissiones parietum, ruinam edium precedere solent. 541.
    Scriptura sacra pro arcu quandoque intelligitur. 56.
    Scriptura sacra cibus est paratus a Domino Deo fidelibus. 317.
    Scriptura male intellecta, que mala producat. 384.
    Scriptura sacra affectus Deo quandoque tribuit, et quare. 59.
    Scripturas malo uoto legentes, male quoque coguntur intelligere. 40. et seq.
    Scripture mysteria paruulis reuelata, et prudentibus absconsa. 43.
    Scripture sacre dicuntur palpebre Dei, et quare. 57.
    Sedere cum concilio, et sedere in concilio, quid sit. 115.
    Semen iusti, quid dicatur. 170.
    Senectus filiorum Isrel. 434.
    Sennacherib Rex contra Iudeos exercitum mouet. 471. et seq. Eius pene omnes copie cur una nocte porierint. 401. 402
    Sermonis prophetici mos. 437.
    Serotinus quid. 543.
    Serpentis prudentia. 281.
    Serpentis eleuatio in deserto, quid. 373.
    Serui et filii discrimen in sacris. 123.
    Sichem profanitatis urbs. 431. et seq.
    Sidon cur a Deo accusetur. 511.
    Sidera quatuor, Mundi partes quatuor indicant. 529.
    Sidus pro Lucifero. 535.
    Signa diem extremi iudicii nuntiantia. 499.
    Silentium ubi custodiendum. 177. et seq.
    Similitudo a uacca capta. 423.
    Similitudo impiorum cum puluere. 9. et seq.
    Sina mons, quid significet. 335.
    Singulares et simplices, qui sint in sacris eloquiis. 22 et seq.
    Sion specula dicitur, et Ecclesiam in sacris significat. 13. et seq.
    Sobrietatis in epulis exemplum Dauid. 540.
    Societas sacrilegorum fugienda. 423.
    Solis accessu fruges creantur. 529.
    Solium iniquitatis. 540.
    Somnia pro minoribus oraculis samta. 495.
    Sors quid in sacris. 133
    Species corruptionis quatuor incommoda deferentes. 490.
    Spes in Deum immutabilis est. 136.
    Spiritus prophanitatis, quis. 421.
    Spiritus sanctus cur flumen dicatur. 227. et 230.
    Spiritibus malignis una nocendi uoluntas licet natura plures sint. 33.
    Statera pro deliberatione ponitur. 466.
    Status Ecclesie hodiernus. 490.
    Sterilitatis malum super Effraim et Tyrum imprecatur. 447.
    Stridere, quid. 516.
    Studio peccare et ignorantia quid differant. 62.
    Stultitie nomine prophanitas notatur. 470.
    Stulti securitatem presentis uite querentes, de bonis Dei futuris dubitant. 21. et seq.
    Stulti et insipientis differentia. 214.
    Stupor dentium. 522.
    Stuprum Gabaonitarum punitur. 448. et seq.
    Subsannatio et derisio, quid differant. 113.
    Superbia initium est omnis peccati. 33.
     Superbia per emphasim magnum delictum dicitur. 89
    Superbia confusionem, humilitas autem exaltationem habet. 58.
    Superbia semper Deo exosa. 538.
    Superbie detestatio et effectus. 369. 376.
    Superbie soliditas in puluerem deducitur apud Deum. 33.
    Superliminarium motus quid notet. 555
    Superuacue agere quid apud reprobos dicatur. 110
    Supplicia  denunciata cur caussa seueritatis subdatur. 530.
    Susceptio hominis a Deo, est uerbum caro factum. 17. et seq.
    Sustinere Deum quid sit. 109.
    Sustinere Dominum, qui dicantur. 165.




T
    Tabernaculum Dauid, Corpus Christi appellatur. 559.
    Templi nomine, quid intelligendum. 547
    Templum et domus Dei, quid. 120.
    Templum Dei quale. 315.
    Temporalium bonorum amissionem timentes ob honorem Dei, ad eterna premia non perueniunt. 63. et seq.
    Temporis huius miserrimi prenotio. 414. et seq.
    Tempus preteritum pro futuro apud prophetas plerumque ponitur. 92.
    Tenebre et latibulum in sacris quid. 75.
    Tenebrarum filii Iudei. 421.
    Tentatio est uita humana. 15 et seq
    Tentationis fructus quales. 207.
    Tentationes huius seculi, quid fidelibus utilitatis conferant. 118.
    Terra in sacris Literis, quid significet. 15.
    Terra cur super maria fundata dicatur. 37.
    Terra sterilis redditur ob peccatum populi. 483
    Terram moueri, quid. 549.
    Terram habitare, quid sit. 163.
    Terrigene, quid in sacris. 241.
    Testes resurrectionis Christi. 70.
    Tharsis idem, quod Carthago. 239. et seq.
    Thecue uiculus est, septimo a Bethlehem urbe miliario separatus. 508.
    Theoria quid sit. 404.
    Thesaurizare in celo, quid sit. 180.
    Thesauri sapientie, et scientie in quo absconditi. 495.
    Thronus Dei, Filius est Patris. 47.
    Timens Deum neque in pro peris extollitur, neque frangitur in aduersis. 69.
    Timentium Dominum fructus. 149.
    Timor Domini uerus qualis sit. 9. et seq.
    Timor Dei qualis esse debet. 130.
    Timor Dei frenum est peccati. 159.
    Timoris Dei fructus et effectus. 109.
    Timoris et tremoris differentia. 269.
    Tonsor gregis, quid. 543.
    Transire pede, quid sit. 321.
    Tribus Beniamin ob quid pene deleta. 447.
    Tribulatio seruis Dei utilis, et quare. 71.
    Tribulatio timentibus Deum pro medicamento est ad salutem. 95.
    Tribulationis utilitas in hoc seculo. 90.
    Tribulationem inuenire, et a tribulatione inueniri, quid sit. 227.
    Tribulationum angustiis crescit mentis dilatatio. 20. et seq.
    Tribulationes cordis, que sint. 116.
    Trinitas euidenter expressa in baptismo Iesu Christi. 13. et seq.
    Trulla cementarii, quid. 543.
    Trutina mentis fallax. 465.
    Tyrus meretrix uocata. 447.




U-u
    uaccarum in sacris uocabulo, prophani notantur. 521.
    uaccarum pinguium nomen quibus ascribitur. 520.
    uaccas Bethauen coluerunt habitatores Samarie. 451
    uadent pro ibant positum. 426.
    uallis uocabulo populus notatur. 413.
    uallis Iosaphat locus concisionis uocatur. 503.
    uanitates obseruare, quid sit. 135.
    uasa mortis heretici cur dicantur. 39.
    uastitas potentum subridetur. 530
    uastitas unde. 486.
    uaticinium calamitatum Iudeorum. 539.
    ue diem Domini desiderat tibus imprecatur. 533.
    uelum templi scis um, quid significet 98.
     uendere sine pretio. 215.
    ueritas urens de deserto, Angelus dicitur. 472.
    ueritas Dei imitatrix est 63. et seq.
    ueritatis et iustitie opera. Ibid.
    ueritas iucundior hereticorum comparatione. 49.
    ueritatis luce deseri, quam miserum sit. 50.
    ueritatem, qui uendant predicando. 58.
    uerbum Domini cur Iudeis negatum. 142.
    uerborum, uia, ueritas, et uita mystica interpretatio. 26. et seq.
    uerbum Domini cur rectum dicatur. 552.
    uerborum Christi de prebenda altera maxilla percutienti, sanus sensus. 27.
    uestimentorum scissio, quid. 490.
    uia beatitudinis qualis. 7. et seq.
    uia hominis qualis esse debet. 177.
    uia Dei et semita, quid differant. 109.
    uie dure, que dicantur. 71.
    uie quibus ad uitam itur. 69. et seq.
    uiam humilium despicere. 513.
    uincere iram melius est, quam capere ciuitatem. 35.
    uindicando  Deus parcus. 520.
    uindicta Dei super Iudeos. 409.
    uindictam qui querit ab homine, a diabolo superatur. 34. et seq.
    uirga ferrea Christi, recta bonis, et dura malis. 13. et seq.
    uirge significatio in sacris. 373.
    uirge diuine, quis nobis usus. 103.
    uirgines pulchre cur deficiende. 552. et seq.
    uirgo Isrel proiecta in terram suam quid notet. 523. et seq.
    uiri sanguinum et dolosi, qui dicantur. 24.
    uirtus modestie. 508.
     uirtutis regulas Iacob posteris suis custodiendas reliquit. 465.
    uisitatio pro animaduersione. 402.
    uita hec mortalis seruis Dei tribulatio est. 139.
    uita duplex, anime scilicet, et corporis. 99.
    uita uera que sit. 149.
    uite humane multe. 307.
    uitia habemus ex nostra uoluntate. 343.
    uitia quibus squalebat populus Isreliticus, exprobrantur. 542.
    uitiorum impunitas non commendat nobilitatem. 517.
    uitis nomine gens Isrelitica intelligitur. 440.
    uitium inanis glorie, quam detestabile esse debet per fectis. 33.
    uituli duo, unus in Dan, alter in Bethel positus. 520.
    uituli aurei pro uectigalibus Assyriis directi. 472.
    uituli in Samaria pro diis habiti. 423.
    uituli quorum dii. 448.
    uitulos duos aureos fecit Ieroboam. 434.
    uiuere Deo, quid sit. 102.
    Ulciscentis habitus exprimitur. 517.
    Uncinus pomorum. 548.
    Ultio an querenda de inimicis. 192.
    Unctio fidelium in hoc seculo, et in futuro. 117.
    uoce sua ad Dominum clamare, quid. 17. et seq.
    uolucres et pisces, qui dicantur in sacris Literis. 43.
    uotorum differentia. 385.
    uouere arbitrii nostri est, persoluere autem non est nostrarum uirium, sed gratie Dei. 386.




Z
    Zelus animarum quanti momenti sit apud Deum. 345 et seq.







ORDO RERUM QUAE IN HOC TOMO CONTINENTUR.


RUFINUS Aquileiensis presbyter.
    Notitia in Rufinum. Col. 9
    Prefationes. 45-75
    uITAE RUFINI LIBER PRIMUS. 75
    CAPUT PRIMUM.---I. Rufini ortus, et nominis scriptura. II. Patria. III. Concordie natus, eius prenomen et genus. Iu. Aquileie monachum induit. u. Una cum Hieronymo bonis artibus ibidem instituitur, adul us tingi ur. Minister et susceptores illius baptismi. uI. Hieronymus ab eo diuulsus, in Syriam nauigat. uII. Rufinus paulo post cum Melania Hierosolymam profecturus, Roma discedit. Ibid.
    CAP. II.---I. De Rufini et Melanie Alexandriam aduentu nuncius ad Hieronymum in Syrie deserto perlatus. II. Post obitum Athanasii Rufinus in Nitriam fugit, persecutione in Catholicos excitata. III. Pro fide patitur. Iu. Melania Christi confessores sequitur. u. Quibus ab exsilio reuocatis, Diocesarea Hierosolymam petit. uI. Rufinus sexennium agit Alexandrie, ubi Didymum et Theophilum audit. uII. Hierosolymam petit, hinc Melania Alexandriam excurrit. uIII. Rufinus se in operibus caritatis exercet. IX. A Bacurio Rege Iberorum, et ab Aedesio, Aethiopum, ad Christi fidem conuersionem audit. X. Narratio Rufini explicatur atque defenditur. 86
    CAP. III.---I. Hieronymi et Rufini simultatum origo. II. Hieronymus Epiphanio contra Io. Hierosolymitanum, Rufinus Iohanni adheret. III. Rufinus in communionem ab Epiphanio Hierosolymis admissus, et pro Catholico habitus. Iu. Dissidii inter Hieronymum et Rufinum occasio aucta ex Epiphanii epistola ad Io. Grece scripta, quam Hieronymus latine conuertit. u. Melania Rufini et Io. caussam tuetur. uI. Theophilus Alexandrinus iisdem pariter fauet. uII. Dissidentes frustra in concordiam redigere studet. uIII. Hinc Hieronymi et Theophili amicitia frigescit. 97
    CAP. Iu.---I. Schismatis Hierosolymitani finis. II. Rufini et Melanie opera extinctum. III. Palladius Historicus et episcopus probatissimus cum Palladio heretico male confussus. Iu. Anastasis edes, ubi Hieronimus et Rufinus ad mutuam pacem redierunt. u. Rufinus uullius erroris compertus. uI. Inter Io. Hierosolymitanum ab erroribus uacuum  Hieronymumque perfecta necessitudo integrata. uII. Rufinus cum Melania Romam reuertitur. uIII. Melanie reditus uera causa exquiritur. 104
    CAP. u.---I. Rufini et Melanie Nolam aduentus. II. Quo tempore acciderit. III. Paulini Nolani epistolarum chronologia restituitur, unde Rufini et Melanie itus et reditus epoche confirmantur. Iu. Palladius cum Paulino in concordiam redactus. u. Paulini Natalium chronologia restituta, et Melanie Rufinique reditus epocha iterum confirmata. uI. Baronii sententia de Rufino, indiuiduo Melanie comite, defensa. 109
    uITAE RUFINI LIBER II. 115
    CAPUT PRIMUM.---I. Macarius doctrinam Origenis contra fatum sibi a Rufino rogat exponi. II. Macarii professio et studia. III. Pineti cenobium ubinam steterit, in quo Rufinus Urseio Abbati Regulam Basilii Magni latinitate donauit. Iu. uaria de hac Regula proferuntur. u. Librum primum Apologetici S. Pamphili pro Origene Rufinus Macario nuncupat. uI. Eiusdem Apologetici examen. uII. Rufini Dissertatio pro Origene. 115
    CAP. II.---I. Rufinus latine uertit priores libros duos Origenis de Principiis. II. Eiusdem uersionis conspectus. III. Totius operis idea. Iu. Benedictiones Patriarcharum Pontio Paulino duobus libris explanat. u. Rufini et Paulini hac de re epistole amebee. uI. Editiones et codices librorum de Benedictionibus Patriarcharum. uII. Rufinus libri tertii et quarti Origenis de Principiis uersionem absoluit. 124
    CAP. III.---I. Noui ramores in Rufinum ab amicis Hieronymi ob reliqui operis Origeniani translationem excitantur. II. Rufinus, matre amissa, ad Hieronymum scribit cumque Siricii pontificis literis formatis, ex Urbe in patriam Concordiam reuertitur. III. Non alia quam solius itineris caussa, Mediolano pertransit. Iu. Ad illum in patria morantem Hieronymus literas scribit, que ei non redduntur. Pauliniani Eusebii, et alterius Rufini iter ex Palestina Romam quoto anno contigerit. u. Hieronymus alias literas ad Pammachium scribit contra prefationem Rufini in libros Periarchon. Inde simultas inter utrumque augetur. uI. Rufinus Syrus utrasque Hieronymi literas, Pammachio Rufinoque reddendas, Romam detulit. uII. Harum priores  summatim recensentur. 133
    CAP Iu.---I. Apronianus ad Rufinum mittit exemplar Hieronymiane epistole in uulgus sparse. uaria de Aproniano et eius gente proferuntur. II. Rufini Apologia contra Hieronymi epistolam. III. Eiusdem Apologie libri I. synopsis, obiectiones dogmaticas continens. Iu. Rufinus se omnino catholicum, et ab heresibus Origeni impactis, uacuum fuse demonstrat. u. Apologie liber II. enucleatur. uI. uaria in Hieronymum a Rufino congesta. uII. Huius breuior Apologia ad Anastasium. 139
    CAP. u.---I. Rufini utriusque Apologie synopsis, ad Hieronymum mittitur. II. Qui statim ad utramque respondet. III. Apologia Origeniana, quam Hieronymus Pamphilo abiudicat, huic martyri uindicatur. Iu. Quenam Pamphilus scripserit. u. Coniecture ad Apologiam Pamphilo abiudicandam excusse. uI. Responsio Hieronymi ad accusationes Rufini. uII. Ad alias Rufini accusationes Hieronymi responsa. uIII. Refutatio Hieronymi Apologie Rufini ad Anastasium papam. 153
    CAP. uI.---I. Rufinus duobus Hieronymiane Apologie libris Aquileiam sibi perlatis, biduo respondet epistola, nunc deperdita. II. Suos libros ad Hieronymum mittit, quem acriter carpit. III. Eiusdem epistole deperdite excerpta. Iu. Anastasii Pontificis et Sancti Epiphanii epistolas in dubium uocat, seque purgans, aduersarium uarie percellit. u. Hieronymus a Sancto Chromatio Aquileiensi antistite monitus, ut a scribendo in Rufinum abstineret, se inuitum ad sui defensionem cogi respondet, quod Rufini libri in uulgus sparsi, uagarentur. uI. Apologie Hieronymi, eiusdemque interpretationes literarum paschalium Theophili, annis et numeris suis restitute. uII. M. Antonii Sabellici iudicia circa Rufinum inter et Hieronymum contentiones. 169
    CAP. uII.---I. Origenis Homilie XuII in Genesim non a Hieronymo, sed a Rufino latine uerse. II. Tredecim in Exodum, et sexdecim in Leuiticum. III. uiginti octo in Numeros. Iu. uiginti sex in Iosue. u. Nouem in Iudices, totidem in Psalmos, una in librum I. Regum, et quatuor in Cantica. uI. Libri decem in Pauli epistolam ad Romanos. uII. Homilie dubie. Que sunt in Lucam, non Rufinus, sed Hieronymus uertit. 176-177
    CAP. uIII.---I. Rufinus Basilii Magni Homilias octo, et Gregorii Nazianzeni decem opuscula ab se latine reddita, Aproniano inscribit. II. Nonnulla de his Gregorianis lucubrationibus proferuntur. III. Rufinus Sixti etiam Pythagorici sententias in latinum sermonem translatas ad Apronianum mittit, Ayame sorori donandas. Iu. Sixti etas, religio, et pretium apud antiquos. u. Rufinus ob Sixti translationem male habitus, non tamen superstes. uI. Cur Sixtinus liber a Gelasio I. reiectus inter apocrypha. De eo uariorum sententie exposite. uII. Sixti dicta a Grecis passim adducta. Etiam a Latinis. uIII. Eius codices, atque editiones. 188
    CAP. IX.---I. Euagrii, cuius opuscula Rufinus latine conuertit, patria et cognomen. II. Accusationes in illum congeste. III. Eius laudes. Iu. Scripta a Rufino translata. adhuc exstantia. u. Sententie Pamphili martyris aduersus Mathematicos ab eodem conuerse excutiuntur. 200
    CAP. X.---I. Clementis Recognitiones Grecas post earum translationem, ab amico Paulino Nolano frustra tentatam, Rufinus latine conuertit. II. Rogatu Sancte Siluie, Rufini prefecti pretorio sororis, opus adgreditur, quod Gaudentio Brixiano Episcopo nuncupat. III. uerus pretationis auctor et Recognitionum interpres Rufinus. Iu. Bellarmini locus circa Clementis Recognitiones expenditur. u. uarie inscriptiones Recognitionum Clementis recitantur. uI. Auctor Recognitionum inquiritur. uII. Eiusdem etas statuitur. uIII. Dodweli sententia refellitur. IX. Censura Gelasii Pape de Recognitionibus. X. uarie Recognitionum editiones numerantur. 207
    CAP. XI.---I. Rufinus Chromatio Aquileiensium antistiti obsecuturus, Historiam Eusebii Latinam facit, librisque duobus auget. II. Quid in Eusebianis prestiterit, quid in suis, a Dupino perperam reprehensis. III. Rufini Historia a Gallis maximi facta: item ab Angelis et Africanis Patribus. Iu. A Grecis similiter. u. Greci duos eiusdem libros Grece conuertentes, tuos faciunt. uI. Concilium Nicenum II. eorumdem testimonio utitur. uII. Latine uersionis Eusebiane historie per Rufinum prestantia ostenditur. uIII. Gelasii censura explicatur. IX. uarie editiones recensentur. 222
    CAP. XII.---I. Rufini historia eremitica. II. Aliquando Hieronymo adscripta. III. Rufinus enarrat alterius, non suam historiam itinerum per solitudines monasteriorum Aegypti. Iu. Is est Petronius Bononiensis, non alius. u. Idem multis rationibus comprobatur. uI. Deque hoc  difficultates tolluntur. uII. Cur opus Hieronymo adscriptum. 235
    CAP. XIII.---I. Hieronymi de hoc Rufini opere testimonium explicatum. II. Quid de illorum sanctitate dicendum, quos Hieronymus carpit. III. Causse recitantur, ob quas Hieronymus minus fortasse equus fuit Rufino et Petronio. Iu. uarie editiones Operis de uitis Patrum proferuntur. 213
    CAP. XIu.---I. Rufinus commentarium scribit in Symbolum Apostolorum. Breuiter in eo contenta recensentur. II. Testimonia tam ueterum, quam Recentiorum adducuntur. III. Huius Commentarii uarie editiones. 251
    CAP. Xu.---I. Anatolii Alexandrini canon paschalis a Rufino latine conuersus. II. Eius Epistole omnes deperdite. III. Aliqua e Latino in Grecum sermonem transtulit. 257
    CAP. XuI.---I. An Rufinus Flauii Iosephi operum Latinus interpres. II. uaria de Iosephi antiquissimo codice Mediolanensi. III. Num Hieronymus et Ambrosius Iosephum Latine conuerterint. Egesippus est Iosephus de Bello Iudaico ab Ambrosio Latine contractus. Iu. Friderici Gronouii collatio inter phrases Ambrosii, et Egesippi adprobata et defensa. u. Iosephi uersio Rufino abiudicatur. 258
    CAP. XuII.---I. Commentarii in LXXu. Dauidis Psalmos Rufino perperam attributi. II. Similiter commentarii in Oseam, Iohelem, et Amos. III. Incerti auctoris est uita S. Eugenie, non Rufini. 267
    CAP. XuIII.---I. Sub Rufini nomine duplex Libellus Fidei, superiori seculo editus. II. Prior, continens. XII. Anathematismos, Rufino nostro minime attribuendus, sed alteri. III. Multo minus posterior, Pelagiana labe infectus: septem Rufini recensentur. Iu. Posterior Libellus Rufinum Palestinum uel alium auctorem habet. 271
    CAP. XIX.---I. Theophili Alexandrini epistola ad Anastasium Papam circa Paschalis celebrationem turbas excitat in Ecclesia. II. Rufinus ab Anastasio minime damnatus. III. Hoc preter alia ostendit eiusdem cum precipuis Italie Episcopis communicatio. Iu. Eius tantum librorum Periarchon uersio non probata. u. Rufini responsa ad Hieronymum circa Anastasii Pape epistolam ad Io. Hierosolymitanum. uI. Simultas inter Hieronymum et Rufinum ab Augustino improbata. 277
    CAP. XX.---I. Rufinus Urbe discedit cum Melania iterum in Palestinam traiecturus. Annus emortualis Publicole Senioris, Melanie filii decernitur. II. Roma ab Alarico Gothorum Rege obsessa, atque direpta. III. Rufini obitus, locus mortis, et tempus adsignatur. Iu. Rufini laudes recensentur. 285

OPERA RUFINI.
    DE BENEDICTIONIBUS PATRIARCHARUM libri duo 295
    Epistola Paulini ad Rufinum. Ibid.
    Prefatio in librum primum. 297
    LIBER PRIMUS.---Benedictio Iude. 301
    Epistola altera Paulini ad Rufinum. 309
    Prefatio in librum II. 311
    LIBER II.---De benedictionibus reliquorum undecim patriarcharum. 313-335
    COMMENTARIUS in Symbolum Apostolorum. 335-386
    HISTORIA MONACHORUM. 387
    CAPUT PRIMUM.---De sancto Ioanne. Ibid.
    CAP. II.---De Hor. 405
    CAP. III.---De Ammone. 407
    CAP. Iu.---De Beno. 408
    CAP. u.---De Oxyryncho ciuitate. Ibid.
    CAP. uI.---De Theone. 409
    CAP. uII.---De Apollonio. 410
    CAP. uIII.---De Ammone. 420
    CAP. IX.---De Coprete presbytero et patermutio. 422
    CAP. X.---De Syro Abbate, Isaia, Paulo, et Anuph. 428
    CAP. XI.---De Heleno. 129
    CAP. XII.---De Elia. 432
    CAP. XIII.---De Pithyrione. Ibid.
    CAP. XIu.---De Patre Eulogio. 433
    CAP. Xu.---De Apellen presbytero et Ioanne. Ibid.
    CAP. XuI.---De Paphnutio. 435
    CAP. XuII.---De Monasterio abbatis Isidori. 439
    CAP. XuIII.---De Serapione presbytero. 440
    CAP. XIX.---De Apollonio Monacho et martyre. 441
    CAP. XX.---De Dioscoro presbytero. 442
    CAP. XXI.---De Monachis in Nitria commorantibus. 443
    CAP. XXII.---De loco qui dicitur Cellia. 444
     CAP. XXIII.---De Ammonio. 445
    CAP. XXIu.---De Didymo. 447
    CAP. XXu.---De Cronio. 448
    CAP. XXuI.---De Origene Ibid.
    CAP. XXuII.---De Euagrio. Ibid.
    CAP. XXuIII.---De duobus Macariis, et primo, de Macario Aegypto, seu seniore. 449
    CAP. XXIX.---De Macario Alexandrino seu iuniore. 452
    CAP. XXX.---De Ammone, primo Nitrie Monacho. 455
    CAP. XXXI.---De Paulo simplice. 457
    CAP. XXXII.---De Piammone presbytero. 459
    CAP. XXXIII.---De Ioanne. 460
    Epilogus. Ibid.
    Prefatio Rufini in suam Eusebiique Historiam ecclesiasticam. 461
    Eiusdem prefatio specialis in suam Historiam. 463
    HISTORIAE ECCLESIASTICAE LIBER PRIMUS. 467
    CAPUT PRIMUM.---De Arii heresi. Ibid.
    CAP. II.---De Concilio apud Niceam congregato. 468
    CAP. III.---De conuersione Philosophi Dialectici. 469
    CAP. Iu.---De Paphnutio Confessore. 470
    CAP. u.---De Spiridione Episcopo, et mirabilibus eius. 471
    CAP. uI.---Exemplum fidei Nicene . 472
    CAP. uII.---De Helena Constantini matre. 475
    CAP. uIII.---De Cruce Saluatoris in Ierosolymis ab Helena reperta. 476
    CAP. IX.---De captiuitate Frumentii et Edesii, et de conuersione Indorum per ipsos gesta. 478
    CAP. X.---De conuersione gentis Iberorum per captiuam facta. 480
    CAP. XI.---De Constantia sorore Constantini, et Presbytero per eam fratri insinuato. 482
    CAP. XII.---De Alexandri, et Eusebii, atque Arii conflictu. 484
    CAP. XIII.---De probroso Arii interitu. 485
    CAP. XIu.---De Athanasii Episcopi principiis. 486
    CAP. Xu.---De Constantini imperatoris errore. 488
    CAP. XuI.---De concilio hereticorum apud Tyrum contra Athanasium congregato. Ibid.
    CAP. XuII.---De exciso brachio Arsenii, ceterisque dolis hereticorum in concilio retectis. 489
    CAP. XuIII.---De fuga et latebris Athanasii. 491
    CAP. XIX.---Ut Constans Imperator, pro Athanasio, fratri Constantio scripserit, eumque Ecclesie sue reddi iusserit. Ibid.
    CAP. XX.---De Concilio apud Mediolanum habito, et exiliis Eusebii, Luciferi, ceterorumque Episcoporum catholicorum. 493
    CAP. XXI.---De Ariminensi concilio. 494
    CAP. XXII.---De Liberio Episcopo urbis Rome. 495
    CAP. XXIII.---De Ierosolymorum et Alexandrie Episcopis. Ibid.
    CAP. XXIu.---De permixtione Episcoporum apud Antiochiam. Ibid.
    CAP. XXu.---De schismate Arianorum, quod in tres partes diuisum est: et quidam eorum Eunomiani, alii Macedoniani, alii uero permanserunt Ariani. 496
    CAP. XXuI.---De fine Constantii Imperatoris, et ortu Iuliani. 497
    CAP. XXuII.---De Episcopis ab exilio relaxatis. Ibid.
    CAP. XXuIII.---De Concilio apud Alexandriam sanctorum Episcoporum, et Luciferi ab his dissidio. 498
    CAP. XXIX.---De his que in eodem Concilio statuta sunt. 499
    CAP. XXX.---De Eusebio et Hilario, atque Ecclesiarum per eos restitutione. 500
    CAP. XXXI.---De scriptis Hilarii. 501
    CAP. XXXII.---De persecutionibus Iuliani blandis et callidis. Ibid.
    CAP. XXXIII.---De seuitia eius erga Athanasium. 502
    CAP. XXXIu.---De fuga rursum et latebris Athanasii. Ib.
    CAP. XXXu.---De sepulcro martyris Babyle. 503
    CAP. XXXuI.---De Theodoro Confessore apud Antiochiam. 504
    CAP. XXXuII.---De Iudeorum conatibus, qui a Iuliano decepti, templum in Ierosolymis reedificant. 505
    CAP. XXXuIII.---Ut terremotu inibi, et igni diuinitus accenso, Iudei ab illicitis disturbabantur inceptis. 506
    CAP. XXXIX.---De signis et uirtutibus terrificis, que in exitium conuersa sunt Iudeorum. Ibid.
    HISTORIAE ECCLESIASTICAE LIBER II. 507
    CAPUT PRIMUM.---De ortu et religiosa mente Principis Iouiniani, et de fine eius. Ibid.
    CAP. II.---De ortu ualentiniani et ualentis. 508
    CAP. III.---De dormitione Athanasii, et persecutionibus Lucii heretici. 510
     CAP. Iu.---De uirtutibus et mirabilibus sanctorum qui fuerunt in Aegypto. 511
    CAP. u.---De persecutione que fuit apud Edessam. 513
    CAP. uI.---De Moyse, quem Regina Sarracenorum gentis sue poposcit Episcopum. 514
    CAP. uII.---De Didymo Alexandrino uidente. 516
    CAP. uIII.---Quot ex discipulis Antonii etiam tunc in eremo habitantibus, uirtutes et signa fecerint. 517
    CAP. IX.---De Gregorio et Basilio Cappadocie Episcopis. Ibid.
    CAP. X.---De Damaso Episcopo, et Ursini subreptione. 521
    CAP. XI.---De Ambrosio Episcopo. Ibid.
    CAP. XII.---De ualentiniani fine. 522
    CAP. XIII.---De Gothorum per Thracias irruptione, et ualentis nece. Ibid.
    CAP. XIu.---Ut Gratianus Imperator Theodosium regni participem adsciuerit, et post multa religiose et fortiter gesta Maximi tyranni insidiis succubuerit 523
    CAP. Xu.---De ualentiniano puero. Utque mater eius Iustina Arianam heresim defendens, Ecclesias perturbare conata sit. Ibid.
    CAP. XuI.---De Beneuoli Magistri memorie fideli constantia. 524
    CAP. XuII.---Ut Theodosius necem Gratiani ultus, de Maximo triumphauerit. 525
    CAP. XuIII.---De Theodosii commisso in Thessalonicenses, et penitentia eius publice apud sacerdotes gesta. Ibid.
    CAP. XIX.---De restitutione Ecclesiarum, que per ipsum iam catholicum in Oriente restitute sunt. 526
    CAP. XX.---De Apollinare, et heresi eius. Ibid.
    CAP. XXI.---De Episcoporum successionibus per Orientem. 527
    CAP. XXII.---De seditione Paganorum contra Fideles. 528
    CAP. XXIII.---De situ templi Serapis, et subuersione eius. 529
    CAP. XXIu.---De fraudibus, que in templis Paganorum detecte sunt. 533
    CAP. XXu.---De Saturni sacerdote Tyranno, totius pene Alexandrie adultero. Ibid.
    CAP. XXuI.---De Canopi initio et interitu. 534
    CAP. XXuII.---De Ecclesiis et Martyriis que in idolorum locis constructa sunt. 535
    CAP. XXuIII.---De Ioannis sepulcro uiolato et reliquiis apud Alexandriam conseruatis. 536
    CAP. XXIX.---De Thoracibus Serapis apud Alexandriam abrasis, et signo Christi in loco eorum reddito. 537
    CAP. XXX.---Ut mensura aque Nili fluminis, quam uocant, ad Ecclesiam deferatur. Ibid.
    CAP. XXXI.---De ualentiniani iunioris interitu, et ortu Eugenii. 538
    CAP. XXXII.---De responsis Ioannis monachi. Ibid.
    CAP. XXXIII.---De apparatu belli aduersus Eugenium Theodosii, et de uictoria eius orationibus magis, quam uirtute peracta. 539
    CAP. XXXIu.---De fine Theodosii post uictoriam, et Arcadio atque Honorio liberis eius et heredibus regni. 540
    APOLOGIAE IN S. HIERONYMUM LIBRI DUO. 541-623
    APOLOGIA altera quam pro se misit Rufinus ad Anastasium papam. 623
    Epistola Anastasii super nomine Rufini. 627

APPENDIX AD OPERA RUFINI.
    Prefatio Antonii de Albone in Commentarium in psalmos LXXu Rufino ascriptum. 633
    INCIPIT COMMENTARIUS. 645
    COMMENTARIUS in Osee, Iel et Amos, precedente prefatione. 959-1104
    uITA S. Eugenie uirginis ac martyris. 1105-1122
    LIBELLUS DE FIDE seu duodecim anathematismi sub nomine Rufini. 1123
    LIBER DE FIDE. Ibid.

PELAGIUS BRITANNUS.
    Notitia Schenemanni, quam sequuntur tituli operum Pelagii, cum notis ubi Patrologie a nobis edita sint indicantibus. 1155

IULIANUS ECLANENSIS.
    Notitia Schenemanni, quam sequuntur tituli operum Iuliani cum notis, ubi Patrologie a nobis edita sint indicantibus. 1167

CeLESTIUS Pelagii discipulus.
    Memorantur opera ad eaque lector reuocatur, notis ubi Patrologie exstent indicantibus. 1173

ANIANUS diaconus Celedensis.
    Item indicantur Patrologie loca, quibus consultis, uitam ipsius operaque lectori noscere licebit. Ibid.




FINIS TOMI XXI.
